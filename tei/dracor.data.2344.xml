<TEI>
 <text>
  <body>
   <sp>
    <speaker id="דרמה מימי המקרא">
     דרמה מימי המקרא
    </speaker>
   </sp>
   <sp>
    מֶלֶךְ יְרִיחוֹ
   </sp>
   <sp>
    רָחָב, הקדֵשה הגדולה לאשֵרה
   </sp>
   <sp>
    כֹּהֵן הָאֲשֵׁרָה
   </sp>
   <sp>
    שַׂר הָעִיר, אציל צעיר
   </sp>
   <sp>
    כֹּהֵן מִצְרִי
   </sp>
   <sp>
    צִיר גִבְעוֹן
   </sp>
   <sp>
    כֹּהֵן מִדְיָנִי
   </sp>
   <sp>
    צִיר עַי
   </sp>
   <sp>
    כֹּהֵן מוֹאָבִי
   </sp>
   <sp>
    מְכַשֵּׁפָה.
   </sp>
   <sp>
    שרי כנען, חַיָלים, צירים ובני-העם.
   </sp>
   <sp>
    יְהוֹשֻׁעַ, שר צבא ישראל
   </sp>
   <sp>
    פִּנְחָס, הכהן
   </sp>
   <sp>
    עָכָן, נשיא צעיר לשבט יהודה (מן המרגלים)
   </sp>
   <sp>
    עָתְנִיאֵל, איש-צבא למוּד-קרב כבן-חמשים (מן המרגלים)
   </sp>
   <sp>
    אֶלְדָּד (ממשרתי משה)
   </sp>
   <sp>
    מֵידָד (ממשרתי משה)
   </sp>
   <sp>
    שׂרים, כהנים, צירים, כנענים, אנשי-צבא ובני-העם.
   </sp>
   <sp>
    החצר החיצונה במקדש האשֵרה. שלש מֶחֲזות משֻׂדרות עמודי-גזית,
   </sp>
   <sp>
    חקוקי תמונות קרב וציד וכתוּבי-קעקע, נשקפות מול שער החצר הפנימית.
   </sp>
   <sp>
    בין המחזות מתנשאות פה ושם במות עם פסלי הבֵּל והאשרה. במבוא
   </sp>
   <sp>
    השדרה השניה נצב פסל שעיר חצוב אבן. קרניו ופרסותיו מצופות זהב.
   </sp>
   <sp>
    מימין החצר – שובך-יונים עם אַרְזָה מְצֻיָרָה וגג נחשת-קלל. משמאל –
   </sp>
   <sp>
    דרך לרחוב העיר.
   </sp>
   <sp>
    בקצה השדרה התיכונה שבע מעלות מובילות אל אולמי השער הפנימי.
   </sp>
   <sp>
    דלתותיו וחלונותיו קלועים תִּמוֹרוֹת וכרובי-זהב. ממעל לשער מזרחה
   </sp>
   <sp>
    נשקפים, כתלולים זה על-גב זה, גג המקדש, חומת-יריחו והררי-מואב.
   </sp>
   <sp>
    בטרם יורם המסך נשמע שיר תפלת הקדֵשות, ההולך ונדם עם התרומם
   </sp>
   <sp>
    המסך. מאולם השער יוצא המלך, אחריו הכהן הגדול ושרי יריחו.
   </sp>
   <sp>
    <speaker id="המלך">
     המלך
    </speaker>
    נצב במבוא השער ומביט סביבו
   </sp>
   <sp>
    הַסֹּכֵךְ נִצָּב הָכֵן, הֹעֲלוּ
   </sp>
   <sp>
    חִשְּׁבוֹנוֹת כִּבְדֵי-רִגְמָה עַל כָּל-מִגְדָּל;
   </sp>
   <sp>
    הַחוֹמָה בְצוּרַת-מָצוֹר, צְבָא-הַמָּגֵן
   </sp>
   <sp>
    בַּשַּׁעַר חוֹנֶה חָלוּץ… מֵעֲדָרַי
   </sp>
   <sp>
    לְקָרְבָּן שְׂעִירִים שִׁבְעִים הֲרִימוֹתִי…
   </sp>
   <sp>
    הַכֹּהֵן!…
   </sp>
   <sp>
    <speaker id="הכהן">
     הכהן
    </speaker>
   </sp>
   <sp>
    מַלְכִּי…
   </sp>
   <sp>
    <speaker id="המלך">
     המלך
    </speaker>
   </sp>
   <sp>
    עִם צִבְאוֹתָם אֶלְחַם –
   </sp>
   <sp>
    אַךְ עִם אֱלֹהָם אַתָּה קְרָב אֱסֹר…
   </sp>
   <sp>
    <speaker id="הכהן">
     הכהן
    </speaker>
   </sp>
   <sp>
    עַל בָּמַת הָאֲשֵׁרָה צוֹבְאוֹת עַתָּה
   </sp>
   <sp>
    קְדֵשׁוֹת גְּזוּזוֹת-שֵׂעָר, כְּחֻלּוֹת-גַּבּוֹת;
   </sp>
   <sp>
    חֲשׂוּפוֹת-שַׁד, תָּחֵמְנָה תַאֲוַת-אוֹנָן
   </sp>
   <sp>
    לְנֹכַח צַלְמֵי גְבָרִים גִּדְלֵי-בָשָׂר,
   </sp>
   <sp>
    מְשׁוּחֵי-שָׁשַׁר עַל-פְּנֵי כָתְלֵי-מִקְדָּשׁ,
   </sp>
   <sp>
    לִכְבוֹד אֱלִילַת כָּל הַחַי וּפוֹרֶה…
   </sp>
   <sp>
    וּלְבוּשֵׁי-בַד, מַקְרִיבִים כֹּהֲנֶיהָ
   </sp>
   <sp>
    עַל מִזְבַּח-זְהָבָהּ תּוֹרִים וּבְנֵי-יוֹנָה
   </sp>
   <sp>
    וּמַזִּים דָּמָם חַם וּמַעֲלֶה אֵד,
   </sp>
   <sp>
    בְּדַם דְּגֵי-יַרְדֵּן מָהוּל, קַר וְקוֹרֵשׁ,
   </sp>
   <sp>
    עַל קַרְנוֹת מִזְבְּחָהּ לְזֶבַח-כִּפּוּר –
   </sp>
   <sp>
    הֲיוּכַל אֱלֹהִים, מִקָּרוֹב בָּא,
   </sp>
   <sp>
    מְצָאוֹ עַם אֵין-אֶרֶץ עַל נְדוּדָיו
   </sp>
   <sp>
    בְּמִדְבַּר-סִינַי וְעַל פְּנֵי צְחִיחֵי-פָארָן,
   </sp>
   <sp>
    וַחֲתוּל-עֲרָפֶל בְּאֹהֶל-עוֹרוֹת יִשְׁכֹּן,
   </sp>
   <sp>
    וּמִקְדָּשׁ לוֹ יְבַקֵּשׁ, בַּיִת נָכוֹן –
   </sp>
   <sp>
    הֲיוּכַל הוּא לָשׂר אֶל אֵשֶׁת בֵּל,
   </sp>
   <sp>
    הַנַּעֲרָץ בֵּין הָאֵלִים?…
   </sp>
   <sp>
    משתחוה ונכנס לחצר הפנימית. השער נסגר.
   </sp>
   <sp>
    <speaker id="שר-צבא">
     שר-צבא
    </speaker>
    עולה במעלות אל המלך
   </sp>
   <sp>
    צִירִים בָּאוּ
   </sp>
   <sp>
    מִגִּבְעוֹן וּמֵעָי.
   </sp>
   <sp>
    <speaker id="המלך">
     המלך
    </speaker>
   </sp>
   <sp>
    יָבֹאוּ הֵנָּה.
   </sp>
   <sp>
    הצירים נכנסים.
   </sp>
   <sp>
    <speaker id="ציר גבעון">
     ציר גבעון
    </speaker>
    זקנו ארוך ושחור, מסֻלסל בפוך ובשמנים;
   </sp>
   <sp>
    לבוש הוא גלומי-רוכלים יקרים, במחגורת-פסיו נתונה
   </sp>
   <sp>
    חנית קטנה ונצָבָהּ זהב.
   </sp>
   <sp>
    לְמֶלֶךְ יְרִיחוֹ שָׁלוֹם… כֹּה שְׁלָחוּנוּ
   </sp>
   <sp>
    אֵלֶיךָ זִקְנֵי גִבְעוֹן, וַיָּשִׂימוּ
   </sp>
   <sp>
    בְּפִינוּ דְבָרִים אֶל הַמֶּלֶךְ לֵאמֹר:
   </sp>
   <sp>
    מֵעַרְבוֹת סִין עַד אַרְנוֹן וְעַד כִּנֶּרֶת,
   </sp>
   <sp>
    כָּל גְּלִילוֹת מִזְרַח-יַרְדֵּן וְכָל הַבָּשָׁן,
   </sp>
   <sp>
    מֵאַשְׁדּוֹת נְבוֹ הָהָר עַד הַר-חֶרְמוֹנִים,
   </sp>
   <sp>
    בִּידֵי הָעִבְרִים נָפְלוּ, וּכְבָר עָלוּ
   </sp>
   <sp>
    מֵאֶרֶץ-מוֹאָב לַעֲבוֹר אֶת הַיַּרְדֵּן,
   </sp>
   <sp>
    לָרֶשֶׁת אֶת כְּנָעַן… בְּרִית נִכְרֹתָה:
   </sp>
   <sp>
    מִירִיחוֹ עַד גְּבוּל-פְּלֶשֶׁת וְעַד הַלְּבָנוֹן,
   </sp>
   <sp>
    כָּל מַלְכֵי-מַעֲרָב, אֲשֶׁר לֹא נִכָּנַע
   </sp>
   <sp>
    וְנִלָּחֵם בָּם שְׁכֶם-אֶחָד עַד הִגָּרְשָׁם. –
   </sp>
   <sp>
    וַיִּהְיוּ כְבָר דְּבָרֵינוּ עִם הַמְּלָכִים
   </sp>
   <sp>
    בִּירוּשָׁלֵם, בְּחָצוֹר וּבִצְפוֹן הָהָר,
   </sp>
   <sp>
    וְעִם מֶלֶךְ חֶבְרוֹן, קִרְיַת-הָעֲנָקִים,
   </sp>
   <sp>
    וְכֹה יָעָצְנוּ: חוֹמַת יְרִיחוֹ תִהְיֶה
   </sp>
   <sp>
    רִאשׁוֹנָה לִגְדֹּר דַּרְכָּם הֵנָּה, עַד
   </sp>
   <sp>
    נֵחָלֵץ כָּל הָעַמִּים מַחֲנֶה עָצוּם,
   </sp>
   <sp>
    וּבְנֶשֶׁק רַב וּבְרִכְבֵי-בַרְזֶל נֵצֵא
   </sp>
   <sp>
    לִקְרָאתָם עַד הִשָּׁמְדָם. – אֵלֶּה דִבְרֵי
   </sp>
   <sp>
    הַמְּלָכִים.
   </sp>
   <sp>
    <speaker id="המלך">
     המלך
    </speaker>
   </sp>
   <sp>
    טוֹב יָעָצוּ… אל צירי עַי וְאַתֶּם, מַה בְּפיכֶם?
   </sp>
   <sp>
    <speaker id="ציר עי">
     ציר עי
    </speaker>
    חַיָל זקן ואמיץ עולה במעלות; זקנו הלבן יורד על
מדות-הצבא, כלי-זינו עליו וכֻלו אומר גבורת-שֵיבה
   </sp>
   <sp>
    מֵאָחִיךָ מֶלֶךְ עַי
   </sp>
   <sp>
    רַב שָׁלוֹם לָךָ, וְכֹה אֵלֶיךָ שָׁלַח:
   </sp>
   <sp>
    שָׁמַעְנוּ, שֻׁנְּסוּ כָל מָתְנַיִם וְלֻטְּשָׁה
   </sp>
   <sp>
    כָל חֶרֶב כְּבָר בִּירִיחוֹ. יָאֲתָה
   </sp>
   <sp>
    לְמֶלֶךְ-גִּבּוֹר תְּהִלָּה… אַךְ תַּחְבּוּלָה
   </sp>
   <sp>
    לוּ תֹאבֶה וְאִיעָצְך: טֶרֶם נֵדַע
   </sp>
   <sp>
    הַגְּבוּל, הָעָם לוֹ הִצִּיב, וְהָאָרֶץ,
   </sp>
   <sp>
    אֵלֶיהָ יִכֹּן דַּרְכּוֹ; אוּלַי עָבֹר
   </sp>
   <sp>
    אַךְ יַעֲבֹר הוּא בִכְנַעַן וְשֵׂרַ דַּרְכּוֹ
   </sp>
   <sp>
    צָפוֹנָה, אוֹ תֵימָנָה יָשׁוּב אֶל
   </sp>
   <sp>
    הַמִּדְבָּר, אוֹ אֶת נַפְשׁוֹ יִשָּׂא שֵׁנִית
   </sp>
   <sp>
    לְשַׁלְוַת הָעֲבָדִים עַל סִיר-בָּשָׂר
   </sp>
   <sp>
    וְאֶל גְּדוֹת-הַשִּׁיחוֹר יָשׁוּב וְאֶת צַוָּארוֹ,
   </sp>
   <sp>
    מְלֻמַּד עֹל-הַדּוֹרוֹת, יֵט לַאֲדוֹנָיו…
   </sp>
   <sp>
    הַאִם מֵחָכְמָה נַעֲשֶׂה, אִם נַעַל
   </sp>
   <sp>
    בְּפֶרֶץ, וְהֵם לֹא לָנוּ דִמּוּ, וְגָדֵר
   </sp>
   <sp>
    כִּי נִגְדֹּר עַל כָּל סוּף וְאַגְמוֹן שַׁח,
   </sp>
   <sp>
    בִּסְעֹר הַסְּעָרָה צַמְּרוֹת יַעֲרֵי-בָשָׁן:
   </sp>
   <sp>
    עֲצוּמִים מֵאִתָּנוּ הָיוּ שְׁנֵי
   </sp>
   <sp>
    הַמְּלָכִים, עוֹג וְסִיחוֹן, וְשַׁעֲרֵי-בַרְזֶל
   </sp>
   <sp>
    לְחֶשְׁבּוֹן וּלְאֶדְרֶעִי, וְהַאִם
   </sp>
   <sp>
    לֹא נִכְבְּשׁוּ לָעִבְרִים, כִּי הִתְגָּרוּ
   </sp>
   <sp>
    מִלְחָמָה בָם וְלֹא נְתָנוּם לַעֲבֹר
   </sp>
   <sp>
    בְּשָׁלוֹם אַרְצָם?…
   </sp>
   <sp>
    רואה את פני המלך מביעים אי-רצון
   </sp>
   <sp>
    מַלְכִּי! רַב הָרְכוּשׁ פֹּה
   </sp>
   <sp>
    בַּשָּׂדוֹת וּבַכְּרָמִים. בְּכָל מַרְכֹּלֶת,
   </sp>
   <sp>
    בֶּעָרִים בְּצוּרוֹת-חוֹמָה וּבְהֵיכָלִים,
   </sp>
   <sp>
    יְגִיעַ-דּוֹרוֹת וְחֶמְדַּת נַחֲלַת-אָבוֹת –
   </sp>
   <sp>
    כִּלְחֹךְ הָאַרְבֶּה תְנוּבָה רְוַת-זֵעָה,
   </sp>
   <sp>
    כֹּה תִכְרֹת שֶׁן-גַּרְזִנָּם כָּל-עֵץ פּוֹרֶה,
   </sp>
   <sp>
    וּלְשׁוֹן שַׁלְהַבְתָּם תַּשִּׁים שְׁלוֹם כָּל-נָוֶה
   </sp>
   <sp>
    וְהָיָה כָל הַחַיִל בַּז לִפְרָאִים
   </sp>
   <sp>
    אֲמוּנֵי-מִדְבָּר, קְסוּמֵי הוֹן-מֶרְחַקִּים,
   </sp>
   <sp>
    וְלֵאלֹהִים הַמּוֹלִיךְ אוֹתָם הֵנָּה
   </sp>
   <sp>
    בְּתִימְרוֹת-עָשָׁן…
   </sp>
   <sp>
    <speaker id="המלך">
     המלך
    </speaker>
    קצַר-רוח, מְהַסו
   </sp>
   <sp>
    שׁוּב אֱמֹר לַמֶּלֶךְ:
   </sp>
   <sp>
    אִם יֶרֶף יָדוֹ עַתָּה וְאִם לֹא יַעַל
   </sp>
   <sp>
    לְעֶזְרַת צִבְאוֹתֵינוּ, אוֹ כִי יַשְׁלִים
   </sp>
   <sp>
    אֶל עַם-הָעִבְרִים, וְנִקְבַּצְנוּ יַחַד,
   </sp>
   <sp>
    כָּל מַלְכֵי הָאֱמוֹרִי עַל הָעִיר,
   </sp>
   <sp>
    וּמִשְׁפַּט-בּוֹגְדִים נִשְׁפֹּט אוֹתוֹ…
   </sp>
   <sp>
    המלך ושריו עוזבים את חצר-המקדש.
   </sp>
   <sp>
    <speaker id="ציר גבעוֹן">
     ציר גבעוֹן
    </speaker>
    אל ציר עי ברדתם מן המעלות בגאון-
נצחון
   </sp>
   <sp>
    אֶחָד
   </sp>
   <sp>
    הַחֹק בַּקְּרָב לַמֶּלֶךְ וְלָעֶבֶד:
   </sp>
   <sp>
    אִם לָנוּ הוּא – בַּבְּרִית עִמָּנוּ יַעֲמֹד,
   </sp>
   <sp>
    וְאִם שָׁלוֹם יֹאמַר – יָד לָאוֹיֵב נָתָן.
   </sp>
   <sp>
    <speaker id="ציר עי">
     ציר עי
    </speaker>
   </sp>
   <sp>
    כִּי כְנַעֲנִים אַתֶּם, הַגִּבְעוֹנִים, יָקְרָה
   </sp>
   <sp>
    מִכָּל רְכוּשׁ וָאֵל לָכֶם הָרְכֻלָּה…
   </sp>
   <sp>
    וּמַה-כִּי תֶחֱרַב עִיר, אִם יֻכַּת מִקְדָּשׁ? –
   </sp>
   <sp>
    בַּלְּבָנוֹן עֵצִים תִּכְרְתוּ לְדוֹבְרוֹת
   </sp>
   <sp>
    וְאַבְנֵי-גָזִית תַּחְצְבוּ בַעֲרָב,
   </sp>
   <sp>
    וְתִמְכְּרוּ וּסְחַרְתֶּם אֶת הָאָרֶץ
   </sp>
   <sp>
    וּבְנִיתֶם אוֹתָהּ עַל-פְּנֵי חָרְבוֹתֶיהָ;
   </sp>
   <sp>
    אַךְ לָנוּ טוֹב הִתְבַּצֵּר חָדְשֵׁי-מִסְפָּר,
   </sp>
   <sp>
    לִשְׁמֹר עַל רְכוּשׁ, צָבַרְנוּ דוֹרוֹת רַבִּים,
   </sp>
   <sp>
    וְעַל קָדְשֵׁי אֵל וָעָם, עַד יַעֲבֹר זָעַם.
   </sp>
   <sp>
    העם מתאסף מתחת, ורבים מביעים את הסכמתם לדבריו.
   </sp>
   <sp>
    <speaker id="ציר גבעון">
     ציר גבעון
    </speaker>
    בפנותו אל הנאספים
   </sp>
   <sp>
    אַל תִּשְׁמְעוּ לָזֶה… הַאִם לֹא אָנוּ
   </sp>
   <sp>
    חָפַצְנוּ לִשְׁמֹר אֶת הָרְכוּשׁ מֵאוֹיֵב;
   </sp>
   <sp>
    וְאִם אֵשׁ-הַקְּרָב עִם מַחֲנוֹ יַחַד יֹאכַל
   </sp>
   <sp>
    כִּמְעַט גַּם בָּנוּ – טוֹב; אֵל-הַמִּלְחָמָה
   </sp>
   <sp>
    קָרְבָּנוֹ יִרְצֶה וְיָחֹן אֶת הַשְּׁאָר…
   </sp>
   <sp>
    בפנותו אל הנאספים
   </sp>
   <sp>
    אַךְ מוּגֵי-לֵב הֱיִיתֶם…
   </sp>
   <sp>
    <speaker id="ציר עי">
     ציר עי
    </speaker>
    בשקט גא
   </sp>
   <sp>
    לֹא מִפַּחַד
   </sp>
   <sp>
    הַחֶרֶב וְהַמָּוֶת…
   </sp>
   <sp>
    פונה אל העם, וידו נטויה אל שער המקדש
   </sp>
   <sp>
    מִקְדָּשׁ כִּי
   </sp>
   <sp>
    יֵהָרֵס – עַל מַסָּדוֹ אִם שׁוּב יוּקַם
   </sp>
   <sp>
    פִּי-שְׁנַיִם הָדוּר – אֵלוֹ חֻלַּל כְּבָר.
   </sp>
   <sp>
    לֹא אֶת הַמָּוֶת, כִּי יְעַלַּע דַּם
   </sp>
   <sp>
    בַּחוּרִים וּשְׁנוֹת-חַיִּים שְׁלשִׁים יִשְׁכֹּל,
   </sp>
   <sp>
    פָּחַדְנוּ – כִּי אֶת בַּלְּעוֹ אוֹנֵי-עָם,
   </sp>
   <sp>
    בָּם דּוֹרוֹת רֻתְּקוּ בְשַׁלְשֶׁלֶת-אֵל…
   </sp>
   <sp>
    אֲנַחְנוּ מוּגֵי לֵב?… בְּבוֹא הָאוֹיֵב,
   </sp>
   <sp>
    וּתְדַבֵּר עַי בַּשַּׁעַר עִמּוֹ אָז
   </sp>
   <sp>
    כַּלְּבִיאָה הָרוֹבֶצֶת, דְּרוּכַת-שְׁרִירִים,
   </sp>
   <sp>
    בִּמְבוֹא מְאוּרַת גּוּרֵי-עֲלוּמֶיהָ;
   </sp>
   <sp>
    אֲבָל לְחָרֵף אוֹן עֲמַל בָּנֶיהָ
   </sp>
   <sp>
    לִידֵי כָל אוֹיֵב פֶּרֶא, עוֹבֵר דַּרְכּוֹ,
   </sp>
   <sp>
    לֹא תַחְפֹּץ… עַתָּה אָשׁוּב וְאָעִידָה
   </sp>
   <sp>
    בְּמַלְכִּי וּבַזְּקֵנִים לֵאמֹר: כֹּה
   </sp>
   <sp>
    לִי עָנוּ פֹה: אִם תַּחְפְּצוּ אוֹ לֹא,
   </sp>
   <sp>
    מִלְחָמָה תְהִי לָכֶם בָּאוֹיֵב אוֹ
   </sp>
   <sp>
    בְשָׁכֵן-אָח…
   </sp>
   <sp>
    <speaker id="ציר גבעוֹן">
     ציר גבעוֹן
    </speaker>
   </sp>
   <sp>
    מִפָּנִים אוֹ בָעֹרֶף.
   </sp>
   <sp>
    הולכים ומתפרדים. מהשער יוצאים הכהן המדיָני והכהן
המואבי. יורדים במעלות ושותקים רגעי מספר.
   </sp>
   <sp>
    <speaker id="הכּהן המדיָני">
     הכּהן המדיָני
    </speaker>
   </sp>
   <sp>
    הַתָּמִיד הָקְרַב וְעוֹד קוֹל שְׂעִירִים עוֹנֶה
   </sp>
   <sp>
    מִמִּכְלְאוֹת הַמִּקְדָּשׁ: מִנְחַת-עֶרֶב
   </sp>
   <sp>
    לָאֵלָה… סַמֵּי נָטָף, מֹר וּשְׁחֵלֶת,
   </sp>
   <sp>
    לֹא יֶחְדְּלוּ נִיחוֹחָם. שִׁירֵי-קֹדֶשׁ
   </sp>
   <sp>
    מִצֵּאת הַשֶּׁמֶשׁ עַד חֲנוֹתָהּ לֹא
   </sp>
   <sp>
    יִדֹּמוּ. בְּאוֹר הַסַּהַר עַל הַגָּג
   </sp>
   <sp>
    מַקְהֲלוֹת הָעֲלָמוֹת, לְבוּשׁוֹת לְבָנִים,
   </sp>
   <sp>
    בִּיתַד-הָאוֹרֵג שׁוֹזְרוֹת מְשִׁי-אֲטוּנִים:
   </sp>
   <sp>
    אֲפוֹדִים לָאֲשֵׁרָה; וּבַגַּנִּים
   </sp>
   <sp>
    בִּזְרוֹעוֹת כֹּהֲנֶיהָ נוֹסְכוֹת חֻמָּן –
   </sp>
   <sp>
    כִּתְמוֹל וְשִׁלְשֹׁם עֵת הַמִּזְרָח שָׁקָט…
   </sp>
   <sp>
    נדם… וכדולה מנבכי רוּחו מחשבה שכבר בשלה שם, מוסיף,
בקול ספוּג תעלומה
   </sp>
   <sp>
    הָאֵלִים כִּי נִלְחָמִים – לֹא כְאָדָם
   </sp>
   <sp>
    נִלְחָמִים: לֹא בָרַעַשׁ וּבִתְנוּאַת
   </sp>
   <sp>
    נְקַם-אַכְזָרִים וּבַחֲרִיצֵי-בַרְזֶל…
   </sp>
   <sp>
    בְּבִטְחַת-גָּאוֹן יָבוֹא הַמְנַצֵּחַ,
   </sp>
   <sp>
    בַּלֵּיל, בְּנוֹחַ שְׁאוֹן הֲמֻלַּת-קְרָב,
   </sp>
   <sp>
    אֶל מִקְדַּשׁ אוֹיְבוֹ, אֶל בֵּין הַפָּרֹכֶת,
   </sp>
   <sp>
    וּבְשַׁלְוַת-עוֹלָם יִקְרֹס דֹּם הַנִּכְבָּשׁ:
   </sp>
   <sp>
    כְּמוֹ אֲמָנָה כָרְתוּ הֵם בֵּינֵיהֶם,
   </sp>
   <sp>
    לְחַלֵּק אֶת מֶמְשַׁלְתָּם בָּעִדָּנִים.
   </sp>
   <sp>
    <speaker id="הכּהן המואבי">
     הכּהן המואבי
    </speaker>
   </sp>
   <sp>
    מִי יִתְכֹּן דַּרְכֵי אֵל?… מִמִּקְדַּשׁ פְּעוֹר
   </sp>
   <sp>
    בָּרַחְתִּי, כִּי חָדַלְתִּי לִירֹא אוֹתוֹ…
   </sp>
   <sp>
    מִמִּדְבָּר בָּא הַקּוֹל: בְּעַנְנֵי-אֵשׁ
   </sp>
   <sp>
    וּבְמַחֲנֶה רָב נוֹסֵעַ אֵל-הָאֵלִים.
   </sp>
   <sp>
    אָז שָׁלַח מַלְכִּי אֶל הַקּוֹסֵם בִּלְעָם,
   </sp>
   <sp>
    לָבוֹא אֶל גְּבוּל הָאַרְנוֹן וּמִשָּׁם,
   </sp>
   <sp>
    מִמְּרוֹם הָהָר, לָקֹב אֶת בְּנֵי הַמִּדְבָּר…
   </sp>
   <sp>
    מִפִּסְגַּת-פְּעוֹר דֹּם סָקַר אֶת הַיְשִׁימוֹן,
   </sp>
   <sp>
    שָׁם נִטּוּ אָהֳלֵיהֶם: רָז-הַנֵּצַח
   </sp>
   <sp>
    מֵעֵינוֹ נִשְׁקַף אָז – וַיְבָרֶךְ אוֹתָם…
   </sp>
   <sp>
    יָדַעְתִּי אָז: לֹא יוּכַל לוֹ הַפְּעוֹר;
   </sp>
   <sp>
    אַךְ גְּדוֹלָה הָאֲשֵׁרָה, מַלְכַּת כְּנַעַן,
   </sp>
   <sp>
    וָאָבוֹא פֹה לְכַהֵן לְפָנֶיהָ.
   </sp>
   <sp>
    <speaker id="הכּהן המדיָני">
     הכּהן המדיָני
    </speaker>
   </sp>
   <sp>
    לֹא פֹה מִקְלָטְךָ בֶטַח – כָּאֲשֵׁרָה
   </sp>
   <sp>
    כַפְּעוֹר כְּאַיִן נֶגְדּוֹ עָתָּה: כְּמוֹאָב
   </sp>
   <sp>
    כִּפְלֶשֶׁת חַרְבּוֹ תֶאֱסֹף… רְאֵה: כָּעֵדֶן
   </sp>
   <sp>
    יְרִיחוֹ נָבָה, אֵין בְּעָרֵי כְנַעַן
   </sp>
   <sp>
    עִיר תִּדְמֶה לָהּ – אַךְ כְּבָר הַבַּרְזֶל הוּנַף
   </sp>
   <sp>
    לְקוֹסֵס מִבְחַר עֵצָהּ…
   </sp>
   <sp>
    בנטותו ידו אל עבר המדבר, מזרחה, וקולו עמום-הפתרון
   </sp>
   <sp>
    לֹא בְנֶשֶׁק
   </sp>
   <sp>
    נִכְבָּשִׁים אֵלֶּה.
   </sp>
   <sp>
    <speaker id="הכּהן המואבי">
     הכּהן המואבי
    </speaker>
    רז-פחדים רוטט בעיניו
   </sp>
   <sp>
    אִם לֹא אָדֹם דָּמָם
   </sp>
   <sp>
    וּבָשָׂר צְבָאָם?
   </sp>
   <sp>
    <speaker id="הכּהן המדיני">
     הכּהן המדיני
    </speaker>
   </sp>
   <sp>
    טֶרֶם תֵּדַע אוֹתָם.
   </sp>
   <sp>
    הֲנָקֵל לַהֲרֹג אֶלֶף בָּם וּרְבָבָה,
   </sp>
   <sp>
    הֲנָקֵל לִכְבֹּש עָם, כִּי תַשִּׁים אַרְצוֹ –
   </sp>
   <sp>
    אַךְ אֵיכָה תָמִית רוּחַ אֵל מַצְבִּיאָם
   </sp>
   <sp>
    וְתַשִּׁים מִדְבָּר לִכְבֹּש חוֹל מֶרְחָבָיו?…
   </sp>
   <sp>
    שותקים שניהם… ממרחקים נשמע קול שופר.
   </sp>
   <sp>
    <speaker id="הכֹּהן המואבי">
     הכֹּהן המואבי
    </speaker>
   </sp>
   <sp>
    מֶה חָפֵץ הוּא?
   </sp>
   <sp>
    <speaker id="הכּהן המדיני">
     הכּהן המדיני
    </speaker>
   </sp>
   <sp>
    מֶמְשַׁלְתּוֹ בָאָה.
   </sp>
   <sp>
    <speaker id="הכּהן המואבי">
     הכּהן המואבי
    </speaker>
   </sp>
   <sp>
    רַבִּים
   </sp>
   <sp>
    הָאֵלִים הָיוּ תָמִיד עַל הָאָרֶץ
   </sp>
   <sp>
    וּבַשָּׁמַיִם וְעַל כָּל גִּבְעָה רָמָה –
   </sp>
   <sp>
    עוֹד אֶחָד יִהְיֶה עָתָּה…
   </sp>
   <sp>
    <speaker id="הכּהן המדיני">
     הכּהן המדיני
    </speaker>
   </sp>
   <sp>
    רַבִּים הָיוּ,
   </sp>
   <sp>
    כִּי כָבְדָה הַמֶּמְשָׁלָה עַל הָאֶחָד,
   </sp>
   <sp>
    בַּמִּזְרָח וּבַמַּעֲרָב, עַל הָאָרֶץ
   </sp>
   <sp>
    וְעַל כָּל-תֹּהוּ – וְנִפְלְגָה מֶמְשַׁלְתָּם:
   </sp>
   <sp>
    לָזֶה דְמוּת דָּג, וְסִמְלוֹ יָעִיד עָלָיו
   </sp>
   <sp>
    כִּי אֱלֹהֵי כָל-פִּרְיָה דָגוֹן; בֵּין
   </sp>
   <sp>
    עַמּוּדֵי-אֵשׁ מִימִינוֹ וּמִשְּׁמֹאלוֹ
   </sp>
   <sp>
    עַל כִּסְאוֹ יוֹשֵׁב כְּמוֹשׁ, כִּי יוֹצֵר-אוֹר הוּא,
   </sp>
   <sp>
    וְשַׁלִּיט עַל כָּל צְבָא-הַמְּרוֹמִים; תַּבְנִית
   </sp>
   <sp>
    הָרְאֵם לְנֵרְגַּל בַּעַל-הַמִּלְחָמוֹת;
   </sp>
   <sp>
    לִמְרֹדַךְ כַּנְפֵי-כְרוּב: עַל-פִּיו הָרוּחוֹת
   </sp>
   <sp>
    יַאֲבִירוּ דְחוּפֵי-צָו, כְּצִירֵי-קְרָב;
   </sp>
   <sp>
    וּבְעֵינֵי-נֶשֶׁר, עַזּוֹת-אוֹן, מִחוֹף
   </sp>
   <sp>
    חִדֶּקֶל יִשְׁאַף לַמֶּרְחַקִּים נִסְרֹךְ;
   </sp>
   <sp>
    וְזֶה הַמּוֹשֵׁל עַל-פְּנֵי כֻלָּם, בֵּל,
   </sp>
   <sp>
    לוֹ אוֹר וְטַל וּפְרִי – גַּם גְּבוּלוֹ יַשִּׂיג
   </sp>
   <sp>
    הַמֹּלֶךְ, אֵל הַיְשִׁימוֹן וְהַחֹשֶךְ –
   </sp>
   <sp>
    אַךְ אֵיכָה תַעֲרֹךְ אוֹתוֹ, אֵל-הָעִבְרִים,
   </sp>
   <sp>
    אֲשֶׁר אֵין דְּמוּת וּתְמוּנָה לוֹ, וַיֵּדַע
   </sp>
   <sp>
    לְצַוּוֹת אוֹר וְחֹשֶךְ וּלְבַקֵּעַ
   </sp>
   <sp>
    בַּמִּדְבָּר מַעְיָן, וְעַל-פְּנֵי תְהוֹם-הַתֹּהוּ
   </sp>
   <sp>
    לְשַׂדֵּד עִמְקֵי-חַיִּים, וְחֻקּוֹ צִוָּה
   </sp>
   <sp>
    לָאָדוֹן וְלָעֶבֶד – מָה עוֹד הִשְׁאִיר
   </sp>
   <sp>
    לָאֵל זוּלָתוֹ?
   </sp>
   <sp>
    <speaker id="הכּהן">
     הכּהן
    </speaker>
    המוֹאבי ברטט סתום
   </sp>
   <sp>
    כֹּחוֹ מָה?
   </sp>
   <sp>
    <speaker id="הכּהן המדיני">
     הכּהן המדיני
    </speaker>
   </sp>
   <sp>
    אֵין דְּמוּת לוֹ,
   </sp>
   <sp>
    אֵיךְ תַּהֲרֹס אֵלָיו?
   </sp>
   <sp>
    הולכים ומתערבים בקהל-העם. מהרחוב באים הכּהן המצרי ושׂר-העיר
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    מָה רָאִיתָ כָּכָה,
   </sp>
   <sp>
    הַכֹּהֵן, כִּי בְטֶרֶם הִבְרִיק נֶשֶׁק,
   </sp>
   <sp>
    וְנִבָּא לִבְּךָ לָנוּ אֵיד?
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    משתמט
   </sp>
   <sp>
    אִם אֹמַר,
   </sp>
   <sp>
    הֲתָבִין לִי, הַשָּׂר?
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    בְּחֻקֵּי-אֵלִים
   </sp>
   <sp>
    אִם לֹא יָדַעְתִּי פֵשֶׁר, הֵן יָכֹלְתִּי
   </sp>
   <sp>
    הִתְחָרוֹת עִמְּךָ עוֹד בְּחֵקֶר-קְרָב.
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    כמדבּר לנפשו
   </sp>
   <sp>
    וּכְמוֹ לֹא תִכֹּן גַּם בַּקְּרָב יַד-אֵלִים,
   </sp>
   <sp>
    וְחֹק הַנֶּעְלָם בּוֹ לֹא יִשְׁלָט… אל השר לָכֶם
   </sp>
   <sp>
    בַּחוֹמָה חָסוּת, בִּטְחָה בַקַּלָּעִים,
   </sp>
   <sp>
    מֵחָצוֹר וּמִיבוּסִי שְׂכַרְתֶּם אוֹתָם…
   </sp>
   <sp>
    וְאִם בִּפְלֶשֶׁת בְּרַק-חֲנִיתְכֶם לֻטַּשׁ,
   </sp>
   <sp>
    הַנִּצָּב שֻׁבַּץ פּוּךְ עֲרָב וָאֹדֶם –
   </sp>
   <sp>
    אַךְ רָפְתָה יֶדְכֶם מִתַּמְרוּקֵי יְרִיחוֹ…
   </sp>
   <sp>
    <speaker id="השׂר">
     השׂר
    </speaker>
    מפסיקו
   </sp>
   <sp>
    רַב, כֹּהֵן. מותח זרועו מִי יַרְאֵנִי קֶשֶׁת-נְחוּשָׁה,
   </sp>
   <sp>
    וְלוּ לִנְשִׂיא-הַמִּדְבָּר תְּהִי, וְיָדִי
   </sp>
   <sp>
    לֹא תִדְרֹךְ אוֹתָהּ?
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    קולו קר ומתוּן-בּטחה ודבריו כבדי-
   </sp>
   <sp>
    החלטה
   </sp>
   <sp>
    זֹאת לֹא זֹאת, הַשָּׂר…
   </sp>
   <sp>
    אִם יָדְךָ תְּנַחֵת עוֹד כָּל קֶשֶׁת-קְרָב,
   </sp>
   <sp>
    לְבֶן-הַמִּדְבָּר נֶשֶׁק רַב מִזֶּה,
   </sp>
   <sp>
    וְלֹא בְיָד יִתָּפֵשׂ, רַבַּת-כֹּחַ:
   </sp>
   <sp>
    מֵאַחֲרֵי שְׁנֵיכֶם עוֹמְדִים שְׁנַיִם אוֹיְבִים
   </sp>
   <sp>
    וּמְפַקְּדִים אֶתְכֶם: עִיר יְרִיחוֹ זֹאת,
   </sp>
   <sp>
    הָרוֹבְצָה סְגוּרַת-חוֹמָה, גֵּאַת-קִנְיָן,
   </sp>
   <sp>
    וַתִּגְבֹּל עַל רְכוּשָׁהּ וַהֲדָרָהּ,
   </sp>
   <sp>
    אֲשֶׁר בָּהֶם לֹא יִשְׁווּ לָהּ מֶרְחַקֵּי
   </sp>
   <sp>
    הָאָרֶץ כֻּלָּהּ עַל כָּל-מַצְפּוּנֶיהָ –
   </sp>
   <sp>
    מִנֶּגֶד לָהּ הַמִּדְבָּר שְׁקוּף-מֶרְחָבִים,
   </sp>
   <sp>
    אֲשֶׁר לֹא יֵדַע קְבֹץ וּגְנֹז רָב-עָשְׁרוֹ
   </sp>
   <sp>
    מֵעֵין הַשֶּׁמֶשׁ בְּחֶבְיוֹנֵי-שְׂכִיּוֹת
   </sp>
   <sp>
    וְשׂוֹנֵא-גְבוּל הוּא…
   </sp>
   <sp>
    אוחז בּיד השׂר ושניהם קרבים אל פּסל השׂעיר
   </sp>
   <sp>
    לֹא בָכֶם מִי גִבּוֹר:
   </sp>
   <sp>
    בֶּן-הַמִּדְבָּר אוֹ בִירִיחוֹ שַׂר – יְנַצֵּחַ…
   </sp>
   <sp>
    גָּבֹהַּ יֵשׁ עֲלֵיכֶם פֹּה: הַמִּדְבָּר
   </sp>
   <sp>
    וִירִיחוֹ, עִיר-הַתְּמָרִים, עוֹרְכִים קְרָב…
   </sp>
   <sp>
    מן הרחוב נכנסת אל החצר רחב, כֻלה אומרת בכּוּרי-עלוּמים ואון גמֵל.
בגדי-צבעונים, חריפי-הגונים, לופתים ומכרבּלים את גוה גמיש-היצוּרים;
פניה גלוּיי-אוֹר, וכעין מסגרת להם בשביס-הזהב המשֻבּץ, הקורן על
מצחה, ונחשי-תלתלים גולשים מתחתיו שחורים-מקורזלים. איזה מסוה
דק מצפּין רז, מכסה בדבּרה על פניה. אחריה נגררת, מדדה על רגלה הצולעת, המכשפה.
   </sp>
   <sp>
    <speaker id="המכשׁפה">
     המכשׁפה
    </speaker>
   </sp>
   <sp>
    כָּזֹאת נִחַשְׁתִּי – וְאַתְּ אֶת-לִבֵּךְ שִׂימִי:
   </sp>
   <sp>
    הַתְּרָפִים כֵּן דִּבֵּרוּ…
   </sp>
   <sp>
    מקבלת בידיה הגרוּמות-רועדות שקל-כּסף מאת הקדֵשה ושבה לרחוב העיר.
   </sp>
   <sp>
    <speaker id="רחב">
     רחב
    </speaker>
    בשחוק קל
   </sp>
   <sp>
    שִׁמְעוּ רֵעָי:
   </sp>
   <sp>
    הִיא שָׁאֲלָה בַתְּרָפִים – הֵמָּה נִבְּאוּ
   </sp>
   <sp>
    לִי חָזוּת קָשָׁה…
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    קולו נרגז כמעט
   </sp>
   <sp>
    וְלֹא יָרֵאת מְאוּם,
   </sp>
   <sp>
    וּלְמִשְׁפַּט-אוּרִים תִּשְׂחֲקִי כֹה שְׁלֵוָה –
   </sp>
   <sp>
    הַאֻמְנָם פַּס כָּל-מִקְסָם כְּבָר מִכְּנָעַן?
   </sp>
   <sp>
    <speaker id="השׂר">
     השׂר
    </speaker>
    נושק את ידה
   </sp>
   <sp>
    כִּי שָׂחֹק תֵּדְעִי עוֹד וְשַׁלְוַת-גָּאוֹן –
   </sp>
   <sp>
    יְהִי לִי בָרוּךְ בּוֹאֵךְ: אַתְּ הָאַחַת
   </sp>
   <sp>
    פֹּה תִּשְׁפְּתִי לִי שָׁלוֹם…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    טֶרֶם הָיְתָה
   </sp>
   <sp>
    מִלְחָמָה, שָׂר, וּלְשָׁלוֹם כְּבָר עָגָמְתָּ.
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    כִּי קָצָה נַפְשִׁי בַּהֲמִית הַקִּרְיָה,
   </sp>
   <sp>
    בְּסַעֲרַת-רוּחוֹת זֹאת, וּבְפַחַד טָמוּן,
   </sp>
   <sp>
    הָאוֹרֵב לִי מֵעֵין כָּל עוֹבֵר-חוּצוֹת:
   </sp>
   <sp>
    רַק בְּרַק-כִּידוֹנִים יַצִּית פֹּה אֵשׁ-קְרָב,
   </sp>
   <sp>
    וּבִטְחַת-יוֹם וּדְמִי-הַלֵּיל אָפָסוּ…
   </sp>
   <sp>
    אַךְ שְׁתַּיִם עוֹדָן בָּנוּ שְׁקֵטוֹת-אָשְׁרָן,
   </sp>
   <sp>
    כִּצְבִיּוֹת עַל גְּדוֹת-מְנוּחוֹת: הָאֲשֵׁרָה
   </sp>
   <sp>
    וְרָחָב…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    אָמְנָם, שַׂר, מִמֶּנָּה אֶרְאֶה –
   </sp>
   <sp>
    וְאֶשְׁלָו…
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    אַל כָּאֵל יִתְהַלֵּל אָדָם:
   </sp>
   <sp>
    כִּי אִם רִאשׁוֹנָה אַתְּ בַּקְּדֵשׁוֹת, רָחָב,
   </sp>
   <sp>
    בְּסוֹד-הָאֵלִים לֹא עָמַדְתְּ, כִּי תֵדְעִי
   </sp>
   <sp>
    לִשְׁאֹב מִמְּקוֹר כָּל-שַׁלְוָה כָּאֲשֵׁרָה.
   </sp>
   <sp>
    <speaker id="רחב">
     רחב
    </speaker>
    בשחוק-התוּלים
   </sp>
   <sp>
    כְּכֹהֵן סוֹדוֹת תִּצְפֹּן… אֶת אַשְׁפָּתְךָ
   </sp>
   <sp>
    בְּהֵיכְלֵי-אָמוֹן חִידוֹת-אֵל מִלֵּאתָ
   </sp>
   <sp>
    וּכְשָׁפִים תֵּדָע… – טוֹב בָּהֶם לַעֲרֹץ
   </sp>
   <sp>
    כָּל-הָמוֹן חָרֵד מֵאֲפֵלַת-מִקְדָּשׁ,
   </sp>
   <sp>
    אֲשֶׁר כְּבוֹד אֵל יֵרָאֶה לוֹ בַחוּץ,
   </sp>
   <sp>
    מִצְּעִיף עֲנָנִים וְעַרְפִלִּים… לֹא
   </sp>
   <sp>
    לְרָחָב, לִי, טִפּוּחַת-כֹּהֲנֵיכֶם,
   </sp>
   <sp>
    אֲשֶׁר מֶמְשַׁלְתָּהּ חָלְקָה עִם הָאֵלָה,
   </sp>
   <sp>
    וְעֶשֶׂר יָדוֹת בָּאֶתְנַנִּים לָהּ,
   </sp>
   <sp>
    וּסְתוּמֵי-אֵל עֲמוּמִים לָהּ נֶחְשָׂפוּ –
   </sp>
   <sp>
    לֹא לִי לָחוּד חִידָתְךְ לָאֲשֵׁרָה…
   </sp>
   <sp>
    לִי פָתְרָה כְּבָר חִידָתָהּ הָאִלֶּמֶת:
   </sp>
   <sp>
    בערמת-חן
   </sp>
   <sp>
    צָדַקְתָּ, כֹּהֵן, אֵין לָהּ מַה-לְפַחֵד…
   </sp>
   <sp>
    <speaker id="השׂר">
     השׂר
    </speaker>
    שוחק
   </sp>
   <sp>
    הָהּ, מַתְעֵי-עָם! הַמְעַט מִכֶּם לִגְנֹב
   </sp>
   <sp>
    לֵב הָמוֹן – אִישׁ אֶת-אָחִיו עוֹד תָּצוּדוּ
   </sp>
   <sp>
    בְּרֶשֶׁת מִקְסַם-שָׁוְא?… יָדַעְתִּי אֶתְכֶם;
   </sp>
   <sp>
    וְחֵי רָחָב, אִם לֹא הִיא, אַף שָׂעִיר אֶחָד
   </sp>
   <sp>
    לֹא נֶעְדַּר מֵעֲדָרַי, קָרְבַּן-חַטָּאת,
   </sp>
   <sp>
    עַל מִזְבַּח-הָאֲשֵׁרָה, וְאִם גַּם כַּרְסֵי
   </sp>
   <sp>
    הַכֹּהֲנִים מִכָּפָן שָׁקְעוּ וְנִחַר
   </sp>
   <sp>
    מִלְּבַשֵּׂר נִקְמַת הָאֲשֵׁרָה גְרוֹנָם.
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    לא ישעה להתוּלי השׂר, פניו רציניים,
עיניו קרות וקולו נבוּב, ללא התלהבוּת וּבטחה
   </sp>
   <sp>
    וְאִם רָאִית בַּקֹּדֶשׁ, אִם גִּלִּית
   </sp>
   <sp>
    לְבוּשׁ-הָאֵלָה כְבָר – הֲתֹאמְרִי: עַתָּה
   </sp>
   <sp>
    יָדַעְתִּי כֹל – כָּמוֹךָ כַּשַּׂר שְׁגִיתֶם:
   </sp>
   <sp>
    לֹא עֶרְוַת-אֵל נְכַס בְּרָז וּבְאֵפוֹד,
   </sp>
   <sp>
    רַק עֵינְכֶם כֵּהָה מְאֹד, וְהִיא לֹא נִסְּתָה
   </sp>
   <sp>
    לִרְאוֹת בַּנֶּעְלָם…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    בְּנַפְשִׁי, גַּם הָאֵלִים
   </sp>
   <sp>
    לֹא יֵדְעוּ שֶׁמֶץ-רָז מִכָּל חֲזוֹנְךָ…
   </sp>
   <sp>
    שחוק הלעג דועך פתאום על שפתיה ואיזו דאבה זרה-כּמוּסה מתפתלת עליהן.
   </sp>
   <sp>
    וְאוּלַי שׁוֹנִים אֵלֵי שִׁיחוֹר, לֹא
   </sp>
   <sp>
    נֵדָעֵם אָנוּ פֹה. – אַ הָאֲשֵׁרָה,
   </sp>
   <sp>
    מַה-יֵּשׁ לָהּ נֶצַח וּמִמֶּנִּי יֻקָּח,
   </sp>
   <sp>
    כִּי תִשְׁלֶה הִיא וַאֲנִי מֵאוֹיֵב אִירָא?
   </sp>
   <sp>
    הֲלֹא אֶת חֶטְאִי אֶזְכֹּר: יֵשׁ אֲדַמֶּה –
   </sp>
   <sp>
    מִיָּדִי לָהּ הַכֹּל. – מִתִּגְרַת-קְרָב,
   </sp>
   <sp>
    כִּי תַדְבִּיק אוֹתָהּ, לָהּ לְפַחֵד יֶתֶר,
   </sp>
   <sp>
    אִם יֵשׁ וּכְבָר עַל כַּנּוֹ פָחַד פָּסֶל?
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    פניו קפוּאים לאין רטט קל
   </sp>
   <sp>
    מַה-יִּתְרוֹן לָהּ מֵרָחָב?… שִׁמְעִי, קְדֵשָׁה:
   </sp>
   <sp>
    עַפְעַפָּהּ זָהָב, וְאִם גַּם יִפֹּל כָּרוּת
   </sp>
   <sp>
    מִתְּנוּפַת-חֶרֶב, אַךְ לִבְרַק-הַלַּהַט
   </sp>
   <sp>
    לֹא יָנִיד, וּבִגְאוֹנוֹ יַיְשִׁיר נֹכַח
   </sp>
   <sp>
    כָּל-נֶשֶׁק חַד…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    כֹּה יֵשׁ לָאֶבֶן יִתְרוֹן
   </sp>
   <sp>
    מִכָּל הַחַי וְשׁוֹמֵר-חַיָּיו…
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    רעד סתום עובר על פניו הנקשים
   </sp>
   <sp>
    כֵּן:
   </sp>
   <sp>
    לָאֶבֶן יֵשׁ וּלְאֵל זֶה בִּטְחוֹן-נִצְחָם –
   </sp>
   <sp>
    וְלָנוּ אָיִן…
   </sp>
   <sp>
    <speaker id="רחב">
     רחב
    </speaker>
    מוציאה מחגורתה חנית קטנה ומנופפת לעיניה
   </sp>
   <sp>
    שׁוּר, הֲתִרְעַד עֵינִי,
   </sp>
   <sp>
    הֲתִירָא לַהַט?
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    יַד בֶּן-מִדְבָּר שְׂעִירָה
   </sp>
   <sp>
    בַּנִּצָּב תֹּאחַז…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    וְהָיָה אָז נִצְחוֹנִי
   </sp>
   <sp>
    פִּי-שְׁנַיִם בֶּטַח: לֹבֶן חֶלְקַת-זְרוֹעִי,
   </sp>
   <sp>
    בְּאֵין חֲנִית, לְעֵינוֹ שְׁחוּמַת-חוֹלוֹת
   </sp>
   <sp>
    אִם אַעֲבִיר-אַבְרִיק… כִּי יָדַעְתָּ, שַׂר,
   </sp>
   <sp>
    הִיא תִלְכֹּד תָּמִיד…
   </sp>
   <sp>
    <speaker id="השר">
     השר
    </speaker>
   </sp>
   <sp>
    אַל תְּדַמִּי, רָחָב,
   </sp>
   <sp>
    כָּמוֹנוּ יֵדַע הוּא הַעֲרִיכָהּ…
   </sp>
   <sp>
    <speaker id="רחב">
     רחב
    </speaker>
    מהרהרת רגע; פתאום בקול רב-בטחון
   </sp>
   <sp>
    יֵדָע…
   </sp>
   <sp>
    כִּי כֹה יָדַעְתִּי גַם-אֲנִי לְהַעֲרִיץ
   </sp>
   <sp>
    כָּל-פֶּרֶא אוֹנוֹ.
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    מָה?… גַּם אַתְּ בַּבּוֹגְדִים?…
   </sp>
   <sp>
    מָה אָנוּד לָךְ, יְרִיחוֹ…
   </sp>
   <sp>
    קולו קודר כמעט
   </sp>
   <sp>
    אַךְ לַשָּׁוְא
   </sp>
   <sp>
    תִּשָּׁלִי: אִם בַּלְּבָנוֹן תֹּאחַז דְּלֵקָה,
   </sp>
   <sp>
    אֵיךְ תַּצִּיל נַפְשָׁהּ אָז אַיֶּלֶת-סֻבְּכוֹ?…
   </sp>
   <sp>
    <speaker id="רחב">
     רחב
    </speaker>
    שקֵטת-מרי
   </sp>
   <sp>
    וְאִם לֹא יָדַעְתִּי אֵיךְ… אַךְ נַפְשִׁי שְׁלֵוָה…
   </sp>
   <sp>
    וְאִם נָשָׂאתִי תְפִלָּה פֹה לָאֵלָה
   </sp>
   <sp>
    בְּעַד נִצְחוֹנֵנוּ – לֹא מִפַּחַד אוֹיֵב
   </sp>
   <sp>
    עָשִׂיתִי זֹאת, כִּי-אִם מֵרַחֲמִי אֶתְכֶם,
   </sp>
   <sp>
    הַגְּבָרִים הָעֲנֻגִּים, הַנֶּחֱשָׁלִים,
   </sp>
   <sp>
    וּמֵאַהֲבָתִי כְבָר לִמשֹׁל עֲלֵיכֶם
   </sp>
   <sp>
    וְגַם הִתְעַלֵּל בָּכֶם כְּבָעֲבָדִים…
   </sp>
   <sp>
    פזיזותה פגה פתאום וכֻלה סולדת למקסם-חלומה
   </sp>
   <sp>
    אַךְ הוּא כִי יָבֹא – הוּא, מִכֶּם הֶחָזָק,
   </sp>
   <sp>
    הַאֶפְחַד אָנִי?… בְּטוּחַת-מִמְשָׁל אֶפְגֹּש
   </sp>
   <sp>
    עַל סִפִּי אוֹתוֹ…
   </sp>
   <sp>
    <speaker id="השׂר">
     השׂר
    </speaker>
    כמהתל
   </sp>
   <sp>
    אָמְנָם יֵשׁ וְאֶחְפֹּץ
   </sp>
   <sp>
    לִזְרֹק כִּידוֹנִי הָלְאָה וְלַחֲסוֹת
   </sp>
   <sp>
    בְּצִלֵּךְ רַב-הַמָּגֵן…
   </sp>
   <sp>
    <speaker id="רחב">
     רחב
    </speaker>
    הלעג העולה מניבה אינו הולם את ארשת-פניה
   </sp>
   <sp>
    כְּנָפַי אֶפְרֹשׂ
   </sp>
   <sp>
    עַל זֶה הַגּוֹבֵר פֹּה, לֹא עַל הַנֶּחְבָּא…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    כִּי עַזַּת-רוּחַ אַתְּ בִּירִיחוֹ, רָחָב,
   </sp>
   <sp>
    בְּהֵיכָל סְגוּר-הַחוֹמָה, שְׁמוּר-הַצּוֹפִים –
   </sp>
   <sp>
    לֹא כֵן בַּשִּׁבְיָה תִהְיִי, בֵּין הָאוֹיְבִים.
   </sp>
   <sp>
    <speaker id="רחב">
     רחב
    </speaker>
    מתעודדת רגע לדבריו
   </sp>
   <sp>
    אֲנִי בַּשְּׁבִי, הַשָּׂר, – הַשּׁוֹבָה תָמִיד?…
   </sp>
   <sp>
    <speaker id="הכהן המצרי">
     הכהן המצרי
    </speaker>
    מביט בה ארֻכּות; אחרי-כן, כנֵעור
מחלום
   </sp>
   <sp>
    כָּמוֹהָ לוּ הַגְּבָרִים הָיוּ פֹה:
   </sp>
   <sp>
    קְשֵׁי-עֹרֶף, עַזֵּי-נֶפֶשׁ, חִזְקֵי-שַׁלְוָה –
   </sp>
   <sp>
    נִצְחוֹנְכֶם אוּלַי בָּא…
   </sp>
   <sp>
    <speaker id="השׂר">
     השׂר
    </speaker>
    מתאושש לדבריו האחרונים של הכהן
   </sp>
   <sp>
    וְאָז גַּם חֶפְצֵךְ
   </sp>
   <sp>
    יֵעָשֶׂה, רָחָב: אֶת הַיָּפֶה בֵין
   </sp>
   <sp>
    הַשְּׁבוּיִם, פְּרוּעַ-שֵׂעָר, שְׁזוּף-הֶחָזֶה,
   </sp>
   <sp>
    עִם זְרוֹעַ-אוֹן, חֲסֻנַּת שְׂרִיגֵי-שְׁרִירִים,
   </sp>
   <sp>
    וּבְעֵינוֹ אֵשׁ-הַמִּדְבָּר יוֹקְדָה פֶרֶא –
   </sp>
   <sp>
    לָךְ אָבִיא שָׁי…
   </sp>
   <sp>
    <speaker id="רחב">
     רחב
    </speaker>
    פניה מביעים עונג הזיה רחוקה
   </sp>
   <sp>
    תּוֹדָתִי לָךָ… עוֹד זֹאת
   </sp>
   <sp>
    חָפָצְתִּי: נָקָם תִּלְחַשׁ עֵינוֹ – נָקָם
   </sp>
   <sp>
    לָכֶם, הַכֹּבְשִׁים…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    וְאַתְּ, הַאִם לֹא תִירְאִי
   </sp>
   <sp>
    נִקְמָתוֹ?
   </sp>
   <sp>
    <speaker id="רחב">
     רחב
    </speaker>
    כמוסיפה לנפשה
   </sp>
   <sp>
    אִינַק אוֹתָהּ… אֶדְלֶה אוֹתָהּ
   </sp>
   <sp>
    בְּלֵילוֹת-כְּחֹל מִתְּהוֹמוֹת עֵינֵי-שְׁחוֹר…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    רְאִי: תִּכָּוִי…
   </sp>
   <sp>
    <speaker id="רחב">
     רחב
    </speaker>
    אינה שומעת
   </sp>
   <sp>
    כִּי כְבָר הָיְתָה לִי
   </sp>
   <sp>
    לְזָרָא אַהֲבַת שָׂרִים, סְרוּחֵי-שׂבַע…
   </sp>
   <sp>
    עיניה נסגרות והיא כּמתנבּאה בּחזונה
   </sp>
   <sp>
    בִּזְרוֹעַ נָקָם וְאַהֲבָה יִלְפְּתֵנִי,
   </sp>
   <sp>
    אֶת בַּת-הָאוֹיֵב, חֶמְדַּת שְׁלַל-נִצְחוֹנוֹ,
   </sp>
   <sp>
    וַעֲשַׁן הַדְּלֵקָה עַל הָעִיר יִנָּשֵׂא…
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    עוית הצער בּפניו
   </sp>
   <sp>
    הֲזֶה חֲזוֹנֵךְ, קְדֵשָׁה, וְאוֹתוֹ שָׂמוּ
   </sp>
   <sp>
    בְּפִיךְ הָאֵלִים?… אוֹ נִבֵּאת מִלִּבֵּךְ
   </sp>
   <sp>
    וַתִּבְגְּדִי בִכְהֻנַּת-קֹדֶשׁ – דְּעִי:
   </sp>
   <sp>
    לַבֵּל חָטָאת, לָאֵל הָעוֹשֶׂה שָׁלוֹם,
   </sp>
   <sp>
    וּמַפְרֶה הַר וָגַיְא, וְשׂוֹנֵא מֶרֶד
   </sp>
   <sp>
    וּקְרָב וְנָקָם הוּא…
   </sp>
   <sp>
    <speaker id="רחב">
     רחב
    </speaker>
    קפואת-שקט
   </sp>
   <sp>
    גַּם הָאֲשֵׁרָה
   </sp>
   <sp>
    יֵשׁ תִּבְגֹּד בּוֹ וּבְלֵילוֹת סַעַר-מִדְבָּר,
   </sp>
   <sp>
    בְּקַרְנֵי-פָרָה מִתְחַפֶּשֶׂת, תַּלִּיז
   </sp>
   <sp>
    צָפוֹנָה דַרְכָּהּ אֶל הַמֹּלֶךְ: קָצָה
   </sp>
   <sp>
    בְּשַׁפְרִיר-כְּחֹל לַבֵּל וּבְשַׁלְוַת-מְרוֹמָיו –
   </sp>
   <sp>
    לַסַּעַר תִּשְׁאָף…
   </sp>
   <sp>
    הולכת מהם ועולה במעלות המובילות אל המקדש. השר מביט אחריה
עד הֵעָלְמָה, ונספח אל קבוּצת שׂרים בשׂדרה מימין.
   </sp>
   <sp>
    <speaker id="הכּהן המצרי">
     הכּהן המצרי
    </speaker>
    עומד רגע תפושׂ-מחשבות
   </sp>
   <sp>
    רָז-נְצָחִים הוּא:
   </sp>
   <sp>
    מִזְּבוּל יְאוֹרוֹ, שָׁם אוֹזִירִיס יִשְׁכֹּן,
   </sp>
   <sp>
    הָאִיזִיס אֵם-כָּל-חַי, אֶת דַּרְכָּהּ תָּשִׁים
   </sp>
   <sp>
    לְמִדְבַּר-אֵשׁ, שָׁם בַּעַל-צְפוֹן בִּלְהָטָיו
   </sp>
   <sp>
    יְפַתָּהּ; הָאֲשֵׁרָה תִבְרַח מִן
   </sp>
   <sp>
    הַבֵּל לַמֹּלֶךְ, וְחוֹזֵר כֹּה עוֹלָמִים…
   </sp>
   <sp>
    מביט למרחקי ההרים
   </sp>
   <sp>
    אֵין מָנוֹס… מִן הַשִּׁיחוֹר עַד הַפְּרָת,
   </sp>
   <sp>
    מִפִּירָמִידוֹת גְּדוֹלֵי-הַחַרְטֻמִּים
   </sp>
   <sp>
    עַד מִסְגְּדֵי הַמָּגִים רָז זֶה אָפֵל
   </sp>
   <sp>
    יִתְהַלָּךְ. יֵשׁ כִּי יִלְחַשׁ קִסְמֵי-יְצִירָה,
   </sp>
   <sp>
    וְיֵשׁ בְּכֹחוֹת-תֹּהוּ יְפַתֶּה נָבִיא…
   </sp>
   <sp>
    וְאֵי הָאֱמֶת, אֵי הָאֵל הַגָּדוֹל,
   </sp>
   <sp>
    אֲשֶׁר כָּל-פִּתְרוֹן לוֹ וּמִקְלָט אַחֲרוֹן?…
   </sp>
   <sp>
    בקול מר מעלבון
   </sp>
   <sp>
    אַךְ יֵשׁ כִּי אֶפְתֹּר סוֹד-חֲזוֹנְכֶם, אֵלִים,
   </sp>
   <sp>
    וְלַעַג מַר אֶל נַפְשִׁי יִצַּק אַרְסוֹ,
   </sp>
   <sp>
    וְגָלוּי אָז כָּל פִּתְרוֹן-עֻזְּכֶם לִי
   </sp>
   <sp>
    וְחִדְלוֹן-אָדָם וְתַעֲלוּלֵי-גוֹרָל:
   </sp>
   <sp>
    כִּי יֵלַהּ עָם מִתַּרְמִית מִשְׂחַק-אֵלָיו,
   </sp>
   <sp>
    וְהוּא טֶרֶם יִמְרֹד, יִתְבַּע עֶלְבּוֹן-נִצְחוֹ,
   </sp>
   <sp>
    וּכְבָר עַל קִבְרוֹ מָעֲדוּ קַרְסֻלָּיו;
   </sp>
   <sp>
    וְקָם עַם חָדָשׁ וְרֵיחַ קְטֹרֶת רְחוֹקָה
   </sp>
   <sp>
    לְאַפּוֹ, רַעֲנַן-הַנְּחִירַיִם, יִנְעָם,
   </sp>
   <sp>
    וּבְהָרְסוֹ מִקְדַּשׁ אוֹיְבוֹ – סְתוּם-עֵינַיִם,
   </sp>
   <sp>
    עַל עִי-חָרְבוֹתָיו תֵּל לְחָדָשׁ נִשְׂגָּב
   </sp>
   <sp>
    יְפַסֵּג – וְאַתֶּם תִּשְׂחֲקוּ לְכִסְלוֹ…
   </sp>
   <sp>
    העם עזב את החצר, אלה נכנסו לשער המקדש ואלה יצאו לרחוב. דממה
רבה. אור השמש מציף את החצר ונוצץ בשיש-העמודים.
   </sp>
   <sp>
    יָדַעְתִּי: מָחָר עוֹד אוֹ מָחֳרָתַיִם
   </sp>
   <sp>
    וְעוֹד אֶחָד יֹאבַד גּוֹי וּמִקְדָּשׁ יֻתָּץ,
   </sp>
   <sp>
    וְאֶרֶץ תֵּשַׁם, סְפוּגַת אוֹן וָדָם…
   </sp>
   <sp>
    נִבֵּאת, הַקְּדֵשָׁה, נְכוֹנָה חָזָה רוּחֵךְ:
   </sp>
   <sp>
    מֵחָרְבוֹת יְרִיחוֹ מַשְׂאַת-עָשָׁן שְׁחוֹרָה
   </sp>
   <sp>
    תִּתַּמֵּר דֹּם וְתַרְאֶה דֶרֶךְ לִי,
   </sp>
   <sp>
    צָפוֹנָה אוֹ מַעֲרָבָה בֵּין עַרְפִלִּים,
   </sp>
   <sp>
    עַד אֶשְׁקֹט, צְמֵא-הַמָּוֶת, עַל אֵם-דְּרָכִים,
   </sp>
   <sp>
    וּבְלִבִּי קִלְלַת-עַד וְעֶרְגַּת-שָׁקֶט.
   </sp>
   <sp>
    אַךְ אֵדַע אָז: לַשָּׁוְא הִגַּעְתִּי הֵנָּה,
   </sp>
   <sp>
    לַחוֹף הָאַחֲרוֹן, עַל-פְּנֵי סְלָעָיו חָרוּת
   </sp>
   <sp>
    בְּחֶרֶט-מָוֶת פִּתְרוֹן חִדְלוֹן-חַיִּים –
   </sp>
   <sp>
    כִּי יָקוּם שֵׁנִי אַחֲרַי, עַז וְצָמֵא,
   </sp>
   <sp>
    וְזָר לוֹ יִהְיֶה דַרְכִּי וְכִשְׁלוֹנִי,
   </sp>
   <sp>
    וּלְאוֹר נִיצוֹצוֹ עִקְּבוֹת-אֵל יְבַקֵּשׁ,
   </sp>
   <sp>
    וְאַחֲרָיו שְׁלִישִׁי וְכֹה עַד סוֹף הַדּוֹרוֹת,
   </sp>
   <sp>
    כִּי כָכָה תִּשְׂחֲקוּ לָאָדָם, אֵלִים…
   </sp>
   <sp>
    אוֹ כִי גַם-יֶדְכֶם קָצְרָה מֵהוֹשִׁיעַ?…
   </sp>
   <sp>
    נכנס לשער המקדש. החצר ריקה; אור ודמי. מעֵבר הרחוב באים עתניאל ועכן, מתחפּשׂים בּבגדי עמלקים.
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    כִּמְעַט נִכְשַׁלְתָּ, עָכָן…
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    פָּצְרָה בִי
   </sp>
   <sp>
    לִשְׁתּוֹת מִכַּדָּהּ יָיִן… שָׂחֲקָה
   </sp>
   <sp>
    וְרָעֲדוּ יָדֶיהָ לִקְרַאת שִׁקְלִי,
   </sp>
   <sp>
    וְאִם לֹא חַשְׁתָּ פֹּה אֵלַי, חֵי רֹאשִׁי,
   </sp>
   <sp>
    כִּי שָׁתֹה אָז שָׁתִיתִי אִם מִצָּמָא
   </sp>
   <sp>
    וְאִם כִּי הַיָּד הַזֹּאת הַצְּחוֹרָה לִי
   </sp>
   <sp>
    הַכּוֹס הִגִּישָׁה, וְשִׁיר-עֲלָמוֹת בָּא
   </sp>
   <sp>
    מִתּוֹךְ הַמִּקְדָּשׁ וְרֵיחַ בָּשְׂמֵי יְרִיחוֹ,
   </sp>
   <sp>
    הַנּוֹדֵף זָהָב כָּחֹל, כֹּה שִׁכְּרָנִי…
   </sp>
   <sp>
    שָׁכַחְתִּי אֶת הַחֵרֶם…
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    רְאֵה, הִזָּהֵר:
   </sp>
   <sp>
    כִּי רַבִּים הַמִּכְשׁוֹלִים פֹּה בִירִיחוֹ
   </sp>
   <sp>
    לְבֶן-הַמִּדְבָּר, לְהֵה תַּלְאוּבוֹת-צִיָּה,
   </sp>
   <sp>
    עֲיֵף-נְדֹד וּצְמֵא כָל-צֵל וְעֶדְנָה…
   </sp>
   <sp>
    עוֹד זְכֹר: מְרַגְּלֵי-צָר אֲנַחְנוּ – צְפוּיִים
   </sp>
   <sp>
    לִשְׁבִי וּלְמָוֶת, וְאִם לְכָל הָעָם
   </sp>
   <sp>
    יֵין-נִסְכָּם טָמֵא, שִׁבְעָתַיִם אָסוּר
   </sp>
   <sp>
    כָּל צוּף-הַגֶּפֶן לָנוּ, כִּי עַל-כֵּן
   </sp>
   <sp>
    הוּא אוֹרֵב דֹּם לְכָל מְזִמַּת-חֶרֶשׁ…
   </sp>
   <sp>
    משער המקדש יוצאים בני העם ועוברים לרחוב-העיר.
   </sp>
   <sp>
    נִפָּרֵד עָתָּה… אֶל הַחוֹמָה אָשׁוּב,
   </sp>
   <sp>
    לַחֲקֹר כָּל-בֶּדֶק בָּהּ וּתְעָלָה תַחְתִּית,
   </sp>
   <sp>
    וְגֻלּוֹת-סֵתֶר שׁוֹטְפוֹת מִן הַיַּרְדֵּן,
   </sp>
   <sp>
    לְרַגֵּל אֶת-כָּל-מַסְלוּל וּמַעְבָּרָה;
   </sp>
   <sp>
    וְאַתָּה חַכֵּה לִי וּרְאֵה וְהַקְשֵׁב
   </sp>
   <sp>
    כָּל-דָּבָר, יִפֹּל פֹּה, כַּשִּׂיג כָּרִיב;
   </sp>
   <sp>
    וּתְכֹן לֶב-כֹּל, כַּשּׁוֹעַ וְכָעָבֶד,
   </sp>
   <sp>
    לִרְאוֹת, הֲפָחַד לִבָּם אִם בָּעֹז,
   </sp>
   <sp>
    עַלִּיזֵי-נֶשֶׁק, יֵצְאוּ לִקְרָאתֵנוּ.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    כְּחִידָה הֵמָּה לִי, וְלֹא יָדַעְתִּי
   </sp>
   <sp>
    לִשְׁפֹּט, מָה עַז בָּהֶם, מָה רָפֶה;
   </sp>
   <sp>
    וּמַבָּט זֶה, הַגּוֹלֵשׁ רַךְ וְנִמְהָר
   </sp>
   <sp>
    מֵעֵין הָעוֹבְרִים, יִלְחַשׁ לִי כְאַחַת
   </sp>
   <sp>
    מִשַּׁלְוַת-בּוֹטְחִים וּמִיִּרְאַת-סָעַר.
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    מִשַּׁלְוַת אַבְנֵי-קִיר וְחוֹמַת-אָבֶן,
   </sp>
   <sp>
    וּפַחַד מֶרְחַק-אֵל וְחֹפֶשׁ-פְּרָזוֹת.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    עוֹד זֹאת רָאִיתִי – שְׁנַיִם הֵמָּה פֹה:
   </sp>
   <sp>
    רְפוּיֵי-יָד וְגֵאֵי-שֶׁקֶט שָׂרִים,
   </sp>
   <sp>
    וְגִדְלֵי-גֶרֶם, רוֹגְנִים תַּחַת עֻלָּם,
   </sp>
   <sp>
    עֲבָדִים.
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    אֵלֶּה הָרִאשׁוֹנִים יִהְיוּ
   </sp>
   <sp>
    לַחֶרֶב, וְלַשְּׁבִי – עַבְדֵיהֶם; רְכוּשָׁם
   </sp>
   <sp>
    לְחֵרֶם יִהְיֶה…
   </sp>
   <sp>
    מירכתי הבימה, מימין, יוצאים אנשי-צבא חמוּשים, ועוברים אל עֵבר הרחוב.
   </sp>
   <sp>
    וְלֹא כָמוֹךָ, עָכָן,
   </sp>
   <sp>
    רָאִיתִי אָנִי: פַּחַד סָתוּם יָצִיץ
   </sp>
   <sp>
    מֵעֵין כָּל-חָלוּץ בָּם, וּבְלַהַט-נִשְׁקָם
   </sp>
   <sp>
    יִתְחַבֵּא דֹם. אֶת בְּשׂוֹרַת הַנִּצָּחוֹן
   </sp>
   <sp>
    לַמַּחֲנֶה אָבִיא…
   </sp>
   <sp>
    קול שירה הוזה-ענֻגָה עולה מפּנים המקדש… דלתי השער סובבות על צירן אט אט, ובעד המבוא הפתוח נשקף בכל הדרו בנין ההיכל על צלעותיו;
לוּליו ויציעיו המהֻקצעים והלוהטים בשברירי-שמש.
   </sp>
   <sp>
    <speaker id="עכן">
     עכן
    </speaker>
    עיניו תרות מסביב וכֻלו סולד להדר המחזה. כמדבר לנפשו.
   </sp>
   <sp>
    אִם בְּאֵשׁ וּבְעָשָׁן
   </sp>
   <sp>
    כָּל-אֵלֶּה יַעֲלוּ פֹה – נִצַּחְנוּ אָנוּ…
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    כֹּה צִוָּה אֱלֹהִים… וְעַתָּה חַכֵּה
   </sp>
   <sp>
    עַד שׁוּבִי הֵנָּה. פונה ללכת.
   </sp>
   <sp>
    <speaker id="עכן">
     עכן
    </speaker>
    עוצר בעדו, כֻלו נרעש ואחוז מצוּקת הערצה אלמת
   </sp>
   <sp>
    שְׁמַע, אֶשְׁאָלְךָ דָּבָר.
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    שְׁאָל.
   </sp>
   <sp>
    <speaker id="עכן">
     עכן
    </speaker>
    שותק; פתאום, כנזכר דבר-מה, חרש
   </sp>
   <sp>
    הֲתִזְכֹּר אֶת הַמְרַגְּלִים?
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    אֵלֶּה,
   </sp>
   <sp>
    שֶׁשָּׁלַח מֹשֶה אוֹתָם?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    כֵּן, מִקָּדֵשׁ…
   </sp>
   <sp>
    וּמָה הֵשִׁיבוּ אוֹתוֹ?
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    שְׁמוּעַת-שָׁוְא
   </sp>
   <sp>
    הוֹצִיאוּ: עַז הָעָם הַיּוֹשֵׁב פֹּה,
   </sp>
   <sp>
    לֹא נוּכַל לַעֲלוֹת אֵלָיו… שָׁם בַּמִּדְבָּר
   </sp>
   <sp>
    עֲוֹנָם נָשְׂאוּ וַיָּמוּתוּ כֻלָּם
   </sp>
   <sp>
    בִּדְבַר דִּבָּתָם רָעָה… משתאה לָמָה עַתָּה
   </sp>
   <sp>
    שָׁאַלְתָּ זֹאת?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    עוֹד אָמְרוּ: כַּחֲגָבִים
   </sp>
   <sp>
    בִּפְנֵי עֲנָקִים בְּעֵינֵינוּ אָנוּ
   </sp>
   <sp>
    דָּמִינוּ –
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    עָכְרוּ עַמָּם…
   </sp>
   <sp>
    <speaker id="עכן">
     עכן
    </speaker>
    מתעודד פתאום ועיניו לוהטות
   </sp>
   <sp>
    לֹא! עָתְנִיאֵל…
   </sp>
   <sp>
    רְאֵה כָל-אֵלֶּה פֹה, כָּל-זֶה הַיְקָר
   </sp>
   <sp>
    בָּעֵץ, בָּאֶבֶן וּבַחֲרֹשֶת-שַׁיִשׁ,
   </sp>
   <sp>
    כָּל הֵיכְלֵי-הוֹד עִם גַּגֵּי נְחֹשֶת-קָלָל.
   </sp>
   <sp>
    עַמּוּדֵי-גָזִית, גְּלִילֵי בַהַט שָׁקוּף,
   </sp>
   <sp>
    חֲרוּטֵי חֶרֶט-פַּסָּל, כְּתָב-חַרְטֻמִּים,
   </sp>
   <sp>
    וּמֶחֱזוֹת פִּסְלֵי-קֹדֶשׁ, שְׂדֵרוֹת-תְּמָרִים,
   </sp>
   <sp>
    וְאַרְגְּמַן-מִכְלוֹלִים, בְּרַק כָּל-עֶדִי –
   </sp>
   <sp>
    כָּל-זֶה אֲשֶׁר לֹא אֵדַע גַּם אֲכַנּוֹ –
   </sp>
   <sp>
    מַה-יִּצְעֲרוּ לְעֻמָּתָם אָהֳלֵי-מִדְבָּר
   </sp>
   <sp>
    נְטוּיֵי עַל כָּל-יָבָל, נִסְכַּר-חוֹלוֹת,
   </sp>
   <sp>
    מֵעֵץ וָעוֹר; מַה-נִּקְלוּ תְלִי וְאָזֵן
   </sp>
   <sp>
    וְגַרְזֶן חַד, לְעֻמַּת מְשִׁי-חֲגוֹרָה
   </sp>
   <sp>
    וּנְדָן מְשֻׁבַּץ-נֹפֶךְ…
   </sp>
   <sp>
    נדם פתאום; אחר מוסיף חרש
   </sp>
   <sp>
    לֹא, לֹא זָדוּ
   </sp>
   <sp>
    הַמְרַגְּלִים אָז, אַךְ תָּרוּ אַחֲרֵי לְבָבָם
   </sp>
   <sp>
    וְעֵינָם, קְסוּמֵי הוֹד-כְּנָעַן.
   </sp>
   <sp>
    <speaker id="עתניאל">
     עתניאל
    </speaker>
    מזדקף מלא קומת-שֵׂיבתו האמיצה ובוז-הגאון
בקולו
   </sp>
   <sp>
    עָכָן,
   </sp>
   <sp>
    כִּי יֶתֶר עַל-כָּל-אֵלֶּה כְבָר רָאִינוּ
   </sp>
   <sp>
    עַל גְּדוֹת הַשִּׁיחוֹר, בְּמוֹף וּבְנֹא הַבִּירוֹת. –
   </sp>
   <sp>
    כִּזְבוּל-גַּמָּדִים וּכְכַוֶּרֶת-נְמָלִים
   </sp>
   <sp>
    יֵרָאוּ אֵלֶּה לִי בְעָצְמִי רֶגַע עֵינַי,
   </sp>
   <sp>
    לִרְאוֹת בְּעַנְקֵי-אֶבֶן, שָׁם שִׂגַּבְנוּ,
   </sp>
   <sp>
    מֵעֵבֶר יַם-סוּף – הֵיכְלֵי קִבְרוֹת פַּרְעֹה…
   </sp>
   <sp>
    קולו שוקט כמעט
   </sp>
   <sp>
    עוֹד יֶלֶד אָז הָיִיתָ כִּי-יָצָאנוּ
   </sp>
   <sp>
    מִשָּׁם, וְטִפַּח מִדְבָּר שָׁמֵם אוֹתְךָ:
   </sp>
   <sp>
    בְּמִשְׁטַח-חוֹל וְרִגְבֵי-גִיר מֻצָּקִים
   </sp>
   <sp>
    לְעֵינְךָ אָבַד גְּבוּל בַּחֲלַל-מֶרְחַקָּיו…
   </sp>
   <sp>
    לִי הָיָה מִדְבָּר זֶה מוֹלֶדֶת שְׁנִיָּה,
   </sp>
   <sp>
    עַל דַּרְכִּי הֵנָּה פֹה אֶל הָאַחֲרוֹנָה;
   </sp>
   <sp>
    רָאִיתִי רַבּוֹת כְּבָר וְזֹאת לְךָ אַגִּיד:
   </sp>
   <sp>
    כְּמֵימֵי יַרְדֵּן זֶה בְיַרְחֵי-קָצִיר,
   </sp>
   <sp>
    לְחוּכֵי-חֹם וּרְפוּשֵׂי-טִיט, לְעֻמַּת
   </sp>
   <sp>
    גְּאוֹן הַשִּׁיחוֹר בְּלֵילוֹת תְּקוּפַת-אָבִיב,
   </sp>
   <sp>
    בְּהָדְפוֹ גַלֵּי-עֹז מֵהַרְרֵי-פַתְרֹס;
   </sp>
   <sp>
    וּכְקַשְׂקְשׂוֹת דְּגֵי הַכִּנֶּרֶת פֹּה
   </sp>
   <sp>
    בִּפְנֵי הַתַּנִּין, יִרְהַב גֵּא בִיאֹרוֹ
   </sp>
   <sp>
    וְשִׁרְיוֹן-פָּז בְּלַהַט-שִׁמְשׁוֹ יִלְטֹש –
   </sp>
   <sp>
    כֹּה אֶרֶץ-כְּנַעַן עַל כָּל הוֹדָהּ, חָסְנָהּ,
   </sp>
   <sp>
    בִּפְנֵי מִצְרַיִם, כְּלִילַת-עֹז, אֲשֶׁר
   </sp>
   <sp>
    כָּל צִיֵּי צוֹר וְתַרְשִׁישׁ וְכִתִּיִּים
   </sp>
   <sp>
    לָהּ מַס הֵבִיאוּ, גִּנְזֵי תֵבֵל רַבָּה:
   </sp>
   <sp>
    מִלּוּד, עֲרָב וּבָבֶל, שְׁבָא וְיָוָן,
   </sp>
   <sp>
    כָּל-שֵׁן וְזָהָב, בְּרוֹשִׁים וְאַלְמֻגִּים,
   </sp>
   <sp>
    מְשִׁי כָל-אֵטוּן, כַּרְפַּס וְאַרְגָּמָן,
   </sp>
   <sp>
    כָּל-אֶבֶן-מַחֲצָב מֵהַרְרֵי הָאִיִּים,
   </sp>
   <sp>
    וְאֶבֶן יְקָרָה, שְׂפוּנַת מִכְרוֹת-אוֹפִיר…
   </sp>
   <sp>
    שניהם עומדים שותקים, אחוּזי חלום רחוק.
   </sp>
   <sp>
    <speaker id="עכ">
     עכ
    </speaker>
    ן מתעורר לאט וארשת-פניו מפיקה צער אִלם
   </sp>
   <sp>
    וְאֶת-זֹאת עֲזַבְתֶּם?… הֲמִירוֹתֶם אֵלֶּה
   </sp>
   <sp>
    בַּמִּדְבָּר וְעַקְרַבָּיו דְּגוּרֵי-שָׁרָב…
   </sp>
   <sp>
    הָהּ, עַם-עֲבָדִים, אֲשֶׁר הִתְגַּעְגַּעְתֶּם
   </sp>
   <sp>
    מִצְּחִיחֵי-חוֹרֵב לְדָגִים וּלְסִיר-בָּשָׂר,
   </sp>
   <sp>
    לְשׁוּם וּבְצָלִים, וְלֹא לַהוֹד הַזֶּה,
   </sp>
   <sp>
    לִיקַר מִצְרַיִם וְשַׁפְרִירָהּ… בבוּז הכאב אָכֵן
   </sp>
   <sp>
    לֹא לָנוּ, לָעֲבָדִים, אֵלֶּה הָיוּ,
   </sp>
   <sp>
    כִּי לָאֲדוֹנִים… אֶת הַתֶּבֶן וְאֶת
   </sp>
   <sp>
    הַנּוֹגְשִׂים בְּחוֹל וּדְרוֹר רַק הֲמִירוֹנוּ.
   </sp>
   <sp>
    <speaker id="עתניאל">
     עתניאל
    </speaker>
    בשלוַת-גאון
   </sp>
   <sp>
    מֵהֵיכַל פַּרְעֹה, לֹא מִמִּרְעוֹת גֹּשֶן,
   </sp>
   <sp>
    וְלֹא מִמַּלְבְּנֵי עִיר-פִּיתֹם, בְּשׂוֹרַת
   </sp>
   <sp>
    הַגְּאֻלָּה יָצְאָה אָז… לֹא עֶבֶד נוֹקֵם,
   </sp>
   <sp>
    צְמֵא רְכוּשׁ וְשִׁלְטוֹן, בָּא אֵלֵינוּ:
   </sp>
   <sp>
    בְּאַרְמוֹן רַעַמְסֵס מְלָכוֹת אָמְנוּ אוֹתוֹ
   </sp>
   <sp>
    לְשַׂר וּלְמוֹשֵׁל גָּדוֹל בְּמִצְרָיִם;
   </sp>
   <sp>
    וּבְמִקְדְּשֵׁי נֹא-אָמוֹן רָזֵי-קְסָמִים
   </sp>
   <sp>
    וּפִלְאֵי-אֵל מִפִּי הַכֹּהֲנִים
   </sp>
   <sp>
    וּגְדוֹלֵי הַחַרְטֻמִּים לָמַד דָּעַת;
   </sp>
   <sp>
    לֹא הוּא הַנּוֹגֵשׂ יָרֵא, לֹא בוֹ אָצוּ
   </sp>
   <sp>
    לָתֵת מַתְכֹּנֶת-לְבֵנִים יוֹם בְּיוֹמוֹ –
   </sp>
   <sp>
    מִשִּׂיא הַמִּמְשָׁל וּמֵהֵיכְלֵי-חֶמְדָּה
   </sp>
   <sp>
    לָעָם הוּא בָא וּבְשׂוֹרַת-גְּאֻלָּה לוֹ – –
   </sp>
   <sp>
    נדם; ובנופפו ידו על סביבותיו יוסיף
   </sp>
   <sp>
    מִי יָדַע אוֹתוֹ, רָאָה בְּהַבִּיטוֹ
   </sp>
   <sp>
    מֵהַרְרֵי סִין וּבְעֵינוֹ אוֹר הַגּוֹאֵל
   </sp>
   <sp>
    וּכְאֵב הַנָּבִיא – לֹא עוֹד יָשׁוּב הֵנָּה,
   </sp>
   <sp>
    לְהָמִיר סִינַי בִּשְׁאוֹן בָּמָה זָרָה…
   </sp>
   <sp>
    משער המקדש יוצאת רחב בלוית שרים, כוהנים וצירים כולה קורנת בשמש-הצהרים ופניה מפיקים שרירוּת רבה והוללוּת, אך בדבּרה ישובו להיות רציניים ועלופי-סוד. עכן, הלוּם-יפיה, אינו מקשיב אל עתניאל ועיניו צמודות אל פני הקדֵשה המאירים.
   </sp>
   <sp>
    <speaker id="עתניאל">
     עתניאל
    </speaker>
    אינו מרגיש בנגשים. כחוזה תמונת-פלא רחוקה
   </sp>
   <sp>
    עֲנָק הוּא הָיָה – וְאֵלֶּה כֻלָּם פֹּה
   </sp>
   <sp>
    עַל מַלְכָּם, אֱלֹהָם, שָׂרֵיהֶם, צְבָאָם –
   </sp>
   <sp>
    חֲגָבִים… אִם לֹא כֵן רָאִיתָ אָתָּה?
   </sp>
   <sp>
    <speaker id="עכן">
     עכן
    </speaker>
    מביט בעינים לוהטות מצער ועגבה ברחב
   </sp>
   <sp>
    רָאִיתִי… קַרְנֵי אוֹר אֶת-עֵינַי עִוְּרוּ…
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    כִּפְנֵי אֱלֹהַּ פָּנָיו הָיוּ…
   </sp>
   <sp>
    רואה את החבוּרה הנגשת אליהם
   </sp>
   <sp>
    אֵלֵךְ
   </sp>
   <sp>
    בְּטֶרֶם יִקְרְבוּ, וְאַתָּה פֹה
   </sp>
   <sp>
    עֲמֹד וּזְכֹר אֲשֶׁר נִדְבַּרְנוּ… טֶרֶם
   </sp>
   <sp>
    הַצֵּל עוֹד יֵרֵד עֶשֶׂר מַעֲלוֹת, אָשׁוּב
   </sp>
   <sp>
    אֵלֶיךָ… פונה ושב לרחוב העיר.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    עוֹד הַפַּעַם: זִכְרוּ כֻלְּכֶם:
   </sp>
   <sp>
    בַּעֲרֹב הַיּוֹם הִתְאַסְּפוּ אֶל הַמִּשְׁתֶּה
   </sp>
   <sp>
    אֲשֶׁר עָשִׂיתִי.
   </sp>
   <sp>
    <speaker id="השר">
     השר
    </speaker>
   </sp>
   <sp>
    רָחָב, שִׁמְעִי לִי:
   </sp>
   <sp>
    בְּבֵיתֵךְ עִרְכִי מִשְׁתֵּךְ.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    שַׂר, הַאִם
   </sp>
   <sp>
    כְּבָר חָדְלָה רָחָב אֶת-מֶמְשַׁלְתָּהּ בָּכֶם?…
   </sp>
   <sp>
    בַּמִּגְדָּל יְהִי אֲשֶׁר לְחוֹמַת יְרִיחוֹ,
   </sp>
   <sp>
    בַּתָּא הַנִּשְׁקָף לְמַעְבְּרוֹת-הַיַּרְדֵּן…
   </sp>
   <sp>
    מרחוק בא קול-שופר…
   </sp>
   <sp>
    כִּי כֹה חָפַצְתִּי: צָפֹה לִבְנַת-צָפִית
   </sp>
   <sp>
    וּמָזֹג פַּז-הַגְּבִיעִים – פִּתְאֹם קוֹל
   </sp>
   <sp>
    הַשּׁוֹפָר: קוּמוּ, שָׂרִים, חִגְרוּ חָרֶב…
   </sp>
   <sp>
    כֻּלם שותקים. ובהִשָנות קול השופר:
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    פִּי-שְׁנַיִם יִקְשֶׁה מָוֶת, אִם מֵחֵיקֵךְ
   </sp>
   <sp>
    אוֹתָנוּ יִקְרָא.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    מִי בָכֶם הַיָּרֵא
   </sp>
   <sp>
    וְרַךְ-הַלֵּב אֵלַי לֹא יָבֹא…
   </sp>
   <sp>
    עוברת על-פני עכן ונצבת רגע
   </sp>
   <sp>
    אַתָּה,
   </sp>
   <sp>
    הָעֲמָלֵקִי, אֵשׁ עֵינֶיךָ תַּגִּיד,
   </sp>
   <sp>
    גַּם חָזְךָ זֶה, הָעוֹלֶה שֶׁפִי, יָעִיד,
   </sp>
   <sp>
    כִּי זָר כָּל-פַּחַד לָךָ… הֲתָבוֹא?…
   </sp>
   <sp>
    <speaker id="עכן">
     עכן
    </speaker>
    שותק רגע, נדהם כֻּלו. בקול רוטט
   </sp>
   <sp>
    אָבוֹא.
   </sp>
   <sp>
    אולם גדול מקשט בטעם המזרח העתיק. שלושה חלונות שקופים, גזורים
לכל גובה הכותל, יוצאים אל עבר הירדן, והלילה רחוק-כחול נשקף
בעדם. מצעים וכסאות, רפודי עורות ואריגים, נצבים בשני חצאי-סהר
מעברי השלחן, וביניהם, למול החלונות, עומדת ספת-שן מכסה אטונים.
על-יד השלחן, משני עבריו, מסֻבּים כעשרים איש, מהם כוהנים, שרים
וכנענים. על הספה נשענת רחב לבדה. בתחלת העלילה רוחה סר, ניבה
חסר כל-גון ותנועותיה מרֻשלות.
השולחן ערוך, ועבדים חצי-עירומים נכנסים ויוצאים. הכוהן המדיָני מספר.
   </sp>
   <sp>
    <speaker id="רחב">
     רחב
    </speaker>
    מפסיקה את הכוהן
   </sp>
   <sp>
    כָּל-אֵלֶּה סִפְּרוּ לִי… מַה-תֵּדַע עוֹד,
   </sp>
   <sp>
    הַכֹּהֵן.
   </sp>
   <sp>
    <speaker id="הכהן המדיָני">
     הכהן המדיָני
    </speaker>
    מוסיף לספר
   </sp>
   <sp>
    …בְּאַרְצֵנוּ אִישׁ לֹא יָדַע
   </sp>
   <sp>
    מֵאַיִן בָּא וּלְאֵיזוֹ דֶרֶךְ יִפֶן;
   </sp>
   <sp>
    בְּבֵית גְּדָל-כֹּהֲנֵינוּ גָר וְרָעָה
   </sp>
   <sp>
    בַּמִּדְבָּר צֹאנוֹ… וּבִרְבוֹת הַיָּמִים,
   </sp>
   <sp>
    וַיֻּגַּד לָנוּ כִּי הִתְחַתֵּן בּוֹ,
   </sp>
   <sp>
    וְאֶת בַּת-זְקוּנָיו לָקַח לוֹ לְאִשָּׁה,
   </sp>
   <sp>
    בַּת אִשָּׁה כוּשִׁית, שְׁזוּפַת-עוֹר וּכְפוּלַת-
   </sp>
   <sp>
    הַצֵּל וּלְמוּדַת-קְסָמִים…
   </sp>
   <sp>
    <speaker id="רחב">
     רחב
    </speaker>
    כמדברת אל נפשה
   </sp>
   <sp>
    נְשִׂיאֵי-מִדְיָן,
   </sp>
   <sp>
    הַבָּאִים הֵנָּה לִסְגֹּד לָאֲשֵׁרָה,
   </sp>
   <sp>
    עִם שַׁחֲרֵי-מִקְדָּשׁ, רְווּיֵי-אַהֲבָתִי,
   </sp>
   <sp>
    בְּעֶרְגַּת-טֹהַר זָכְרוּ שְׁמָהּ… עוֹד סַפֵּר:
   </sp>
   <sp>
    הֶעָזְבָה אַרְצָהּ, עַמָּהּ?
   </sp>
   <sp>
    <speaker id="הכהן המדיָני">
     הכהן המדיָני
    </speaker>
   </sp>
   <sp>
    קְדֵשָׁה הָיְתָה
   </sp>
   <sp>
    לְבַעַל-פְּעוֹר וַתַּעֲזֹב אֵל אָבִיהָ
   </sp>
   <sp>
    וַתִּדְבַּק בּוֹ, וְאֶחָד יוֹם נֶעֱלָמוּ;
   </sp>
   <sp>
    וְשָׁנִים גָּזוּ… פִּתְאֹם זָע הַמִּדְבָּר
   </sp>
   <sp>
    לְקוֹל הָרוֹעֶה מֹשֶה… אַךְ כִּי עַתָּה
   </sp>
   <sp>
    לֹא עֵדֶר נָהַג בּוֹ, לָתוּר לוֹ מִרְעֶה –
   </sp>
   <sp>
    לְשִׁבְטֵי-עַמּוֹ, שְׁכוּרֵי-גְאֻלָּה, הִטִּיף
   </sp>
   <sp>
    מֵעַנְנֵי-סִינַי מִשְׁפַּט-אֵל, וְחֶרֶב
   </sp>
   <sp>
    בְּיָדָם נָתַן לִפְדּוֹת אֶרֶץ-כְּנָעַן,
   </sp>
   <sp>
    מוֹלֶדֶת-אָבוֹת…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    מָה אֻשַּׁרְתְּ, מִדְיָנִית:
   </sp>
   <sp>
    בְּכוֹבֵשׁ עַמִּים הֲמִירוֹת הַפְּעוֹר.
   </sp>
   <sp>
    <speaker id="הכהן המצרי">
     הכהן המצרי
    </speaker>
    כמדבר אל נפשו
   </sp>
   <sp>
    וּבְכוֹבֵשׁ אֵל, שֶׁכֹּהֲנֵי מִצְרַיִם
   </sp>
   <sp>
    בְּאֹפֶל מִקְדְּשֵׁיהֶם בְּרֶטֶט-קֹדֶשׁ
   </sp>
   <sp>
    וּבְיִרְאַת-רָז שְׁמוֹ נָשְׂאוּ עַל לְשׁוֹנָם…
   </sp>
   <sp>
    נדם כמסתיר רז כמוס.
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    מַה-תִּצְפֹּן, כֹּהֵן-נֹא?… בַּמִּזְרָח אוֹמְרִים:
   </sp>
   <sp>
    מִגְּדוֹת הַפִּישׁוֹן עַד לְבוֹא גְבוּל-שְׁבָא
   </sp>
   <sp>
    אֵין רָז וָאֵל, שֶׁכֹּהֲנֵי מִצְרַיִם
   </sp>
   <sp>
    לֹא מָצְאוּ פִתְרוֹן לָמוֹ.
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    וְלוֹ לֹא מָצְאוּ…
   </sp>
   <sp>
    כִּי אֶחָד הוּא בַכֹּל, וּבְפָנִים שְׁנַיִם
   </sp>
   <sp>
    יֵרָאֶה לָנוּ: יֵשׁ וּבְסַעֲרַת-דְּכִי
   </sp>
   <sp>
    מֵאֶרֶץ-כּוּשׁ אֶת חַשְׁרַת-גַּלָּיו יִשָּׂא,
   </sp>
   <sp>
    וְנָב יְבוּל-מִצְרַיִם, עַד אֵין מָקוֹם
   </sp>
   <sp>
    בַּיְקָבִים וּבַגְּרָנוֹת; וְיֵשׁ מִמִּדְבָּר
   </sp>
   <sp>
    בְּסוּפַת-שָׁרָב יַ כָּל-גִּבְעוֹל אָפִיל –
   </sp>
   <sp>
    וְנֶעְלַם דַּרְכּוֹ… בְּעַנְנֵי-עַרְפִלִּים
   </sp>
   <sp>
    מֵעֵין הָעָם כִּסִּינוּ שְׁמוֹ הַפֶּלִאי,
   </sp>
   <sp>
    עַד בּוֹא נְבִיא-הָעִבְרִים, וּבְיָד בְּטוּחָה
   </sp>
   <sp>
    אֶת מָסַךְ אֵלוֹ גִלָּה – אֵל רַב-חֶסֶד
   </sp>
   <sp>
    לְשׁוֹמְרֵי קְדֻשַּׁת צַלְמוֹ-צַלְמָם, וְנוֹקֵם
   </sp>
   <sp>
    עַד דּוֹר עֲשִׂירִי – וְאֵין מִמֶּנּוּ מִפְלָט –
   </sp>
   <sp>
    לִמְחַלְלֵי כְבוֹד שְׁמוֹ בִמְלֹא-הָאָרֶץ…
   </sp>
   <sp>
    וכמו יַכון את דבריו שוב לא אל הנאספים, כי-אם אל נפשו
   </sp>
   <sp>
    וּמַה-יָּדַעְנוּ עָתָּה?… גַּם הַנָּבִיא
   </sp>
   <sp>
    אֲחוֹרָיו גִּלָּה לָנוּ: סוֹף כָּל-תַּכְלִית –
   </sp>
   <sp>
    וְרֵאשִׁית כֹּל, כָּל-פִּתְרוֹן, צָפַן, סָתַם;
   </sp>
   <sp>
    וּכְאָז כֵּן עַתָּה פְנֵי הָאֵל מְעֻלָּפִים.
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    הָהּ נוֹרָא, רָחָב, אֵל כָּזֶה הַיּוֹשֵׁב
   </sp>
   <sp>
    בְּאַרְבַּע קַצְווֹת אָרֶץ עַל כֵּס-מִשְׁפָּט,
   </sp>
   <sp>
    וְאֵין מִמֶּנּוּ נֶעְלָם, אֵין כָּל-נִסְתָּר –
   </sp>
   <sp>
    טוֹב חֶלְקֵךָ בָּאֲשֵׁרָה.
   </sp>
   <sp>
    דממה כבדת-רמזים באולם.
   </sp>
   <sp>
    <speaker id="רחב">
     רחב
    </speaker>
    כמדברת לנפשה
   </sp>
   <sp>
    יֵשׁ כִּי-אַקְשִׁיב
   </sp>
   <sp>
    בְּלֵילוֹת-חַג בְּמִקְדַּשׁ הָאֲשֵׁרָה,
   </sp>
   <sp>
    כִּי יִדֹּם גִּיל וָשִׁיר, וּסְבוּאֵי-תַאֲוָה,
   </sp>
   <sp>
    בְּתָאֵי-דְמִי, הַכֹּהֲנִים יְשֵׁנִים;
   </sp>
   <sp>
    רַק פֶּסֶל-הָאֲשֵׁרָה קְפוּא-עֵינַיִם
   </sp>
   <sp>
    בַּחֲלַל-הַמִּקְדָּשׁ אִלֵּם, נָבוּב יַבִּיט…
   </sp>
   <sp>
    וְעָבַר אָז הֵד-פֶּלֶא בָאוּלַמִּים
   </sp>
   <sp>
    וּבְנַפְשִׁי אָנִי, לֵאַת חַגֵּי-זִמָּה –
   </sp>
   <sp>
    קוֹל קוֹרֵא לֵאלֹהִים… אָז אֶזְכֹּר אוֹתָהּ,
   </sp>
   <sp>
    אֶת-הַמִּדְיָנִית… אל המדיָני מָה עוֹד תֵּדַע, כֹּהֵן?
   </sp>
   <sp>
    <speaker id="הכהן המדיָני">
     הכהן המדיָני
    </speaker>
    קולו רוטט כמעט
   </sp>
   <sp>
    עוֹד סִפְּרָה לִי מִדְיָנִית שְׁבוּיַת-קְרָב,
   </sp>
   <sp>
    שֶׁנָּסָה מִן הָעִבְרִים: נְבִיאָם נֶעְלַם…
   </sp>
   <sp>
    בְּעַרְבוֹת-מוֹאָב, מִן הַר-הָעֲבָרִים,
   </sp>
   <sp>
    לְעַמּוֹ הֶרְאָה גְבוּל מוֹלֶדֶת גְּדוֹלָה,
   </sp>
   <sp>
    וְנֶעְלַם, וְאֵין אִישׁ יוֹדֵעַ אָנָה…
   </sp>
   <sp>
    הֲנִלְאָה נְשׂא אֶת עֹל הָעָם וְטָרְחוֹ
   </sp>
   <sp>
    וּפַגְּרוֹ תָמִיד בְּדַרְכּוֹ לֵאלֹהָיו
   </sp>
   <sp>
    וְזֶה נַסּוֹתוֹ אוֹתוֹ עַל כָּל-שַׁעַל,
   </sp>
   <sp>
    אוֹ נִשְׁקְפָה לוֹ מִמֶּרְחַקֵּי-דְרָכִים
   </sp>
   <sp>
    מַטָּרָה נַעֲלָה וְנִשְׂגָּבָה יֶתֶר,
   </sp>
   <sp>
    וּלְמִדְבָּר חָדָשׁ שָׂם אֶת-פָּנָיו, אוֹ
   </sp>
   <sp>
    לְשִׁבְטֵי מִזְרָח רָחוֹק שׁוֹכְנֵי-הֹדּוּ,
   </sp>
   <sp>
    אֵל חָדָשׁ יִשָּׂא… אוֹ כִּי-עָיַף רוּחוֹ
   </sp>
   <sp>
    מִתְּלוּנַת עַמִּים וְנַפְתּוּלֵי אֵלִים,
   </sp>
   <sp>
    וְנָס צְמֵא-שָׁקֶט.
   </sp>
   <sp>
    ממרחקי הלילה יגיע הד רעש עמום, הדממה באוּלם תגדל עוד יותר
   </sp>
   <sp>
    <speaker id="הכּהן המצרי">
     הכּהן המצרי
    </speaker>
   </sp>
   <sp>
    מִי בָכֶם יוֹדֵעַ,
   </sp>
   <sp>
    הֲכָבֵד עֹל אֲדוֹנִים קָשִׁים אוֹ
   </sp>
   <sp>
    עֹל אֱלֹהִים אַדִּירִים…
   </sp>
   <sp>
    מוּעקת-סוד מסביב. רחב, נשענת על אדן-הספה, מביטה אל הלילה.
   </sp>
   <sp>
    <speaker id="השׂר">
     השׂר
    </speaker>
    מתעודד ראשון
   </sp>
   <sp>
    הֲקָרָאת
   </sp>
   <sp>
    לְנֶשֶׁף-חֵשֶׁק אֶת קְרוּאַיִךְ, רָחָב?…
   </sp>
   <sp>
    מַדּוּעַ נָדַם רֹן-הַיַּיִן פִּתְאֹם,
   </sp>
   <sp>
    וְכֹהֲנִים יַטִּיפוּ לֶקַח-קֹדֶשׁ?…
   </sp>
   <sp>
    הַאֵלִים אֵין בִּכְנַעַן וְאֵין נָבִיא
   </sp>
   <sp>
    וַתְּבַקְּשׁוּ אֵל מֵרָחוֹק זָר וְזוֹעֵם…
   </sp>
   <sp>
    לֹא לִי, הַזָּר לְכָל מְלֶאכֶת-קֹדֶשׁ,
   </sp>
   <sp>
    וּמְבַכֵּר שִׁיר-עֲגָבִים עַל כָּל-חָזוֹן,
   </sp>
   <sp>
    לָרִיב אֶת אֵלֵי כְנַעַן וְלִדְרֹש
   </sp>
   <sp>
    מִיַּד הַכֹּהֲנִים מִשְׁפָּטָם עָתָּה;
   </sp>
   <sp>
    אַךְ רָעָה נִשְׁקְפָה פִי-שִׁבְעָה גְדוֹלָה
   </sp>
   <sp>
    לְאִישׁ כָּמוֹנִי, חוֹמֵד מֶגֶד-אָרֶץ,
   </sp>
   <sp>
    אִם זֶה הַזָּר, אֲשֶׁר תְּהִלָּתוֹ מִלָּא
   </sp>
   <sp>
    פִי כֹהֲנֵי הַפְּעוֹר וְהָאֲשֵׁרָה,
   </sp>
   <sp>
    מְקוֹמָם יִירָשׁ… טוֹב לִי כַפֵּר פְּנֵי
   </sp>
   <sp>
    כָל אֵלֵי-כְנַעַן בְּשֹׁחַד פַּר אוֹ קְטֹרֶת
   </sp>
   <sp>
    מִהְיוֹתִי נִרְצֶה לוֹ בִקְדֻשַּׁת-נָזִיר…
   </sp>
   <sp>
    מוזג את כּוסו, קם ומרים אותה ומעורר את הקרוּאים להחזיק אחריו
   </sp>
   <sp>
    לַתַּמּוּז אֵל נְעוּרֵי-עַד, הַמֵּת
   </sp>
   <sp>
    בֵּין פֹּארוֹת-אֱלוּל עַל יְרִיעוֹת-חַכְלִיל,
   </sp>
   <sp>
    וְנַעֲרוֹת כְּנַעַן עֶרֶשׂ לוֹ תִרְפֹּדְנָה,
   </sp>
   <sp>
    וְקָם לִתְחִיָּה בְהָנֵץ הַדּוּדָאִים
   </sp>
   <sp>
    בְּטַנְאֵי-כֶסֶף חוֹרִי – תְּהִלָּה אֶשָּׂא!
   </sp>
   <sp>
    <speaker id="הכּהן המצרי">
     הכּהן המצרי
    </speaker>
   </sp>
   <sp>
    לוֹ זָרָה כְנָעַן… מִמִּצְרַיִם הוּבָא
   </sp>
   <sp>
    עַל צִיֵּי-גְבָל; מֵחוֹפֵי-שִׁיחוֹר, רְפוּדֵי
   </sp>
   <sp>
    הַדָּגָן וְהָעֵנָב, גָּלָה הֵנָּה.
   </sp>
   <sp>
    מרים את כוסו
   </sp>
   <sp>
    מֵאֶרֶץ-הַמֹּלֶדֶת שָׂא בִרְכָתִי,
   </sp>
   <sp>
    הַתַּמּוּז!
   </sp>
   <sp>
    <speaker id="שׁוֹע צידוֹני">
     שׁוֹע צידוֹני
    </speaker>
   </sp>
   <sp>
    לְבָנוֹן עַתִּיק אָבִיו… לֹא
   </sp>
   <sp>
    מֵאַרְצוֹת-נֶגֶב בָּא הַתַּמּוּז הֵנָּה;
   </sp>
   <sp>
    עַל גְּדוֹת הַנָּהָר, לְיַד אֲפֵק, נְקַם-
   </sp>
   <sp>
    הָאֵלִים הִדְבִּיק אוֹתוֹ, וּבַלְּבָנוֹן,
   </sp>
   <sp>
    בֵּין סוּף וּסְבָךְ רַעֲנַנִּים, קִבְרוֹ רֻפָּד…
   </sp>
   <sp>
    וְעִם יַרְחֵי-הַשַּׁלֶּכֶת, יַרְחֵי-אֶבְלוֹ,
   </sp>
   <sp>
    אֲדֻמֵּי-דָמוֹ יִנְהֲרוּ אֲפִיקִים
   </sp>
   <sp>
    מִשִּׂיאוֹן שָׂב עַד יַרְכְּתֵי-הַיָּם,
   </sp>
   <sp>
    וּבְבִקְעַת-מְגִדּוֹ יִסְפֹּד מַר הַקִּישׁוֹן,
   </sp>
   <sp>
    וּמְבַשְּׂרִים מוֹת הַתַּמּוּז בְּכָל הָעוֹלָם,
   </sp>
   <sp>
    וְאֵבֶל-אָב הַכָּבֵד…
   </sp>
   <sp>
    <speaker id="רחב">
     רחב
    </speaker>
    מתעוררת פתאם
   </sp>
   <sp>
    רַב לָכֶם…
   </sp>
   <sp>
    מרימה כּוסה
   </sp>
   <sp>
    הַתַּמּוּז, אֵל-הָאַהֲבָה, אֵי הַמִּשְׁכָּן,
   </sp>
   <sp>
    בָּחַרְתָּ לְךָ, וְהַמּוֹלֶדֶת, שָׁם
   </sp>
   <sp>
    חִבְּלַתְךָ אִמְּךְ עִם בִּכּוּרֵי-גָפֶן?
   </sp>
   <sp>
    בְּהֵיכַל-מֹף הָאִיזִיס דֹּם טִפְּחַתְךָ,
   </sp>
   <sp>
    עַל חוֹפֵי-צֹר עַשְׁתֹּרֶת הֵינִיקַתְךָ,
   </sp>
   <sp>
    וְכֹהֲנוֹת-אֲשֵׁרָה לְךָ הֵבִיאוּ אֶתְנָן
   </sp>
   <sp>
    אֶת בְּתוּלֵי-עֲלוּמֵיהֶן; אִם מִצָּפוֹן
   </sp>
   <sp>
    וְאִם מִנֶּגֶב בָּאתָ – בְּמִקְדַּשׁ-אֵלוֹת
   </sp>
   <sp>
    בָּחַרְתָּ לְךָ הַזְּבוּל, וּקְדֵשׁוֹת רַכּוֹת
   </sp>
   <sp>
    הִקְטִירוּ רֵיחָן לָךָ… עִם הָאֲשֵׁרָה
   </sp>
   <sp>
    בְּלֵילוֹת יֶרַח-בּוּל, כִּי שָׁכְחוּ
   </sp>
   <sp>
    אֶת-מוֹתְךָ, תַּמּוּז, עוֹד סָפַדְתִּי אוֹתְךָ,
   </sp>
   <sp>
    צְמֵאַת-אַהֲבָה. – רַב לָכֶם, הַגְּבָרִים,
   </sp>
   <sp>
    הַבֵּל, הַמֹּלֶךְ וְאֵלֶּה כָל-הָאֵלִים,
   </sp>
   <sp>
    אֲשֶׁר יִרְאַתְכֶם אוֹתָם תָּשַׁח רָהְבְּכֶם
   </sp>
   <sp>
    כִּמְעָט… הַשְׁאִירוּ אֶת-הַתַּמּוּז לָנוּ…
   </sp>
   <sp>
    מציגה כוסה על השֻלחן ואינה שותה; התעוררוּתה פגה שוב.
   </sp>
   <sp>
    <speaker id="הכּהן המצרי">
     הכּהן המצרי
    </speaker>
   </sp>
   <sp>
    מַה-צָּרָה עֵינֵךְ בִּידִידַיִךְ, רָחָב,
   </sp>
   <sp>
    לֵיל זֶה…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    גַּם כּוֹסֵךְ תִּמְנְעִי לְחַלֵּק
   </sp>
   <sp>
    עִם אֶחָד מִקְּרוּאָיִךְ. לָמָּה-זֶה
   </sp>
   <sp>
    עָרַכְתְּ הַנֶּשֶׁף וְרוּחֵךְ סָרָה כֹה?
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    הָאֶחָד נֶעְדָּר, לוֹ חִכִּיתִי…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    מִי
   </sp>
   <sp>
    בַקְּרוּאִים נִפְקַד, נִכְבָּד כֹּה, אֲשֶׁר
   </sp>
   <sp>
    מִמֶּנּוּ אִישׁ מְקוֹמוֹ לֹא יְמַלֵּא?…
   </sp>
   <sp>
    וַאֲנַחְנוּ פֹה מֵאַרְבַּע פִּנּוֹת כְּנַעַן,
   </sp>
   <sp>
    כָּל-שַׂר בְּעַמּוֹ, כֹּהֵן, מָג וַחֲכַם-
   </sp>
   <sp>
    חֲרָשִׁים אֶל הַמִּשְׁתֶּה הִתְאַסָּפְנוּ.
   </sp>
   <sp>
    <speaker id="רחב">
     רחב
    </speaker>
    נשקפת אל הלילה
   </sp>
   <sp>
    הֲלֹא כִי אֵין בֵּינֵיכֶם אֶחָד גִּבּוֹר,
   </sp>
   <sp>
    לוֹ כוֹסִי אֶמְזֹג – תְּשׁוּרַת-הַנִּצָּחוֹן…
   </sp>
   <sp>
    פונה אליהם פתאום ובלעג הכאב הצורב
   </sp>
   <sp>
    שָׂנֵאתִי אֶתְכֶם כֹּה, זֶה סָבְאֲכֶם
   </sp>
   <sp>
    אֶת אֵשׁ-הַיַּיִן לְהַצִּית אֵשׁ בְּדַמְכֶם,
   </sp>
   <sp>
    הַנִּגָּר אַט, וְלֹא לְכַבּוֹת פִּלְדוֹת
   </sp>
   <sp>
    נַחְשׁוֹלֵי-דָם נִפְתָּלִים, צְמֵאֵי-מֶרֶד…
   </sp>
   <sp>
    כּובשת צערה ומוסיפה במנוחה
   </sp>
   <sp>
    כִּי תִשְׁתּוּ יֵין-הַפָּז בְּחִכְּכֶם כְּהֵה-
   </sp>
   <sp>
    דַלֶּקֶת, טַעְמוֹ יָפוּג…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    יֵשׁ אֲדַמֶּה:
   </sp>
   <sp>
    מִקְּדֵשַׁת-הָאֲשֵׁרָה לִי נֶהְפַּכְתְּ
   </sp>
   <sp>
    נְבִיאַת-אֵל מוֹכִיחָה… אַךְ שָׁגִית
   </sp>
   <sp>
    הַפַּעַם: לוּ לְמִשְׁפָּט אוֹ לִתְרוּמַת-
   </sp>
   <sp>
    הַקֹּדֶשׁ, כִּי בִירִיחוֹ נֶעְדַּר חֶלְקָם,
   </sp>
   <sp>
    גִּלִּית אָזְנֵינוּ פֹה – צָדַקְתְּ; אַךְ כִּי
   </sp>
   <sp>
    נְחַלֵּל דַּם-הָעֵנָב, שְׂרוּפֵי-גָרוֹן,
   </sp>
   <sp>
    לְחַמֵּם לֵב שֶׁקָּפָא עַל תַּאֲנָתוֹ,
   </sp>
   <sp>
    וּלְהַדְלִיק עַיִן כֵּהָה – רוּחַ-שֶׁקֶר
   </sp>
   <sp>
    הַלַּיְלָה בִעֲתָתֶךְ… אל המסֻבּים מִי יַרְאֵנִי
   </sp>
   <sp>
    כוֹס-יַיִן – מִקֻּבַּעַת-זְהָבוֹ אוֹ
   </sp>
   <sp>
    מֵרֵיחוֹ אַבְחִין, אִם בְּחַכְלִיל-כַּרְמֶל
   </sp>
   <sp>
    צַמֶּרֶת-גַּפְנוֹ עָנְדָה אַשְׁכְּלוֹתֶיהָ,
   </sp>
   <sp>
    אוֹ נִלְפְּתוּ שְׂרִיגֶיהָ, שְׁלוּחֵי-פֶרֶא,
   </sp>
   <sp>
    בְּצוּרֵי-יְעֵלִים בְּעֵין-גֶּדִי, וְאִם
   </sp>
   <sp>
    בְּיִקְבֵי-שִׂבְמָה דֹרַךְ – נֶסֶךְ-קֹדֶשׁ
   </sp>
   <sp>
    עַל מִזְבְּחוֹת-הַפְּעוֹר…
   </sp>
   <sp>
    <speaker id="אחד הקרוּאים">
     אחד הקרוּאים
    </speaker>
   </sp>
   <sp>
    הֶחְטֵאת הַפַּעַם
   </sp>
   <sp>
    אֶת-הַמַּטָּרָה, רָחָב.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    חֵץ שָׁלַחְתִּי
   </sp>
   <sp>
    מִכֶּם וָהָלְאָה…
   </sp>
   <sp>
    מתעודדת פתאום. כמגרשת יצר טורד
   </sp>
   <sp>
    דַּי… חֲלוֹם חָלַמְתִּי
   </sp>
   <sp>
    בַּלֵּיל, בַּהֵיכָל, וּמֵאָז הַבֹּקֶר
   </sp>
   <sp>
    בִּי רוּחִי יִפְעָם… אֶת-הַחֲלוֹם שָׁכַחְתִּי.
   </sp>
   <sp>
    <speaker id="המג">
     המג
    </speaker>
    אצל החלון
   </sp>
   <sp>
    מַה-צַּר… רָאִיתִי אֶת-הַסִּכּוּת זֶה
   </sp>
   <sp>
    הַלֵּיל וְנֹגַהּ אָדֹם לוֹ, הַמְּנִי
   </sp>
   <sp>
    בְּעַד עֲרָפֶל עָב אֶת-זָהֳרָהּ אָסְפָה:
   </sp>
   <sp>
    הָאֵלִים מִמְּסִלּוֹתָם דִּבְּרוּ לָנוּ,
   </sp>
   <sp>
    בַּחֲלוֹם-הַקְּדֵשָׁה רָז-עֲתִידוֹת גִּלּוּ –
   </sp>
   <sp>
    אַךְ חָתוּם דְּבָרָם…
   </sp>
   <sp>
    <speaker id="השׂר">
     השׂר
    </speaker>
    מהַסו
   </sp>
   <sp>
    הֶרֶף מֵעֲתִידוֹת…
   </sp>
   <sp>
    הָאוֹיֵב שָׁת הַשָּׁעְרָה… עַל הַמִּשְׁמָר
   </sp>
   <sp>
    בִּתְכֵלֶת-מֶרְחָק יַבִּיט אַט הַצּוֹפֶה,
   </sp>
   <sp>
    וְתַחַת מַסְוֵה-שַׁלְווֹ לֵיל יְכַס
   </sp>
   <sp>
    בִּדְמִי-עֲרָבוֹת בֶּטַח אוֹרְבֵי-צָר;
   </sp>
   <sp>
    וּמָחָר יוֹם יָגִיחוּ צְמֵאֵי-שָׁלָל,
   </sp>
   <sp>
    וְאוּלַי עוֹד הַלֵּיל… עֲתִידוֹת יִפְתֹּר,
   </sp>
   <sp>
    מִי שַׁאֲנָן עַרְשׂוֹ רִפֵּד וְהֵד-הַנֶּשֶׁק
   </sp>
   <sp>
    לֹא יַרְגִּיז לֵיל-מְנוּחָתוֹ…
   </sp>
   <sp>
    <speaker id="רחב">
     רחב
    </speaker>
    בלעג עצור
   </sp>
   <sp>
    נָכוֹן, שָׂר…
   </sp>
   <sp>
    זֹאת גְּבוּרַת הַנֶּחֱשָׁלִים; מָה עוֹד תִּסְכֹּן
   </sp>
   <sp>
    הַדְּאָגָה לָנוּ – קְרָב אַחֲרוֹן נֶאֱסֹר,
   </sp>
   <sp>
    בְּלִי רֶטֶט-פַּחַד וּבְלִי יִתְרוֹן-תִּקְוָה…
   </sp>
   <sp>
    פתאום והלעג פג ודבריה רציניים ומלאי רחמי-אשה
   </sp>
   <sp>
    כִּי אָמְנָם אַךְ נְשִׂיאֵי-אֶרֶץ גֵּאִים
   </sp>
   <sp>
    יְדַבְּרוּ כֹה, אֲשֶׁר רַק חַיֵּי-אָדוֹן
   </sp>
   <sp>
    הֵם יִחְיוּ, אוֹ יְקַדְּמוּ מַר-הַמָּוֶת,
   </sp>
   <sp>
    מְעֻדְּנֵי-שַׁלְוָה, שְׁכוּלֵי אוֹן כָּל-קְרָב,
   </sp>
   <sp>
    וּבוּז-אֲצִילִים יַחְתֹּם שְׂפָתָם נֶצַח…
   </sp>
   <sp>
    אַךְ שׁוֹנֶה דְבַר הַכּוֹבֵשׁ צְמֵא-נִצָּחוֹן
   </sp>
   <sp>
    וּקְסוּם-עֲתִידוֹת… לוֹ מִלֵּאתִי כוֹסִי…
   </sp>
   <sp>
    <speaker id="הכּהן המוֹאבי">
     הכּהן המוֹאבי
    </speaker>
    למדיָני
   </sp>
   <sp>
    זֶה אוֹת לְרָעָה: רוּחַ הָאֲשֵׁרָה
   </sp>
   <sp>
    בְּפִיהָ דִבֵּר…
   </sp>
   <sp>
    <speaker id="רחב">
     רחב
    </speaker>
    בשׂחוק
   </sp>
   <sp>
    אַתֶּם, נְבוֹנֵי-לָחַשׁ!…
   </sp>
   <sp>
    הָאֵלָה תִישַׁן עַתָּה שְׁכוּרַת-קְטֹרֶת,
   </sp>
   <sp>
    אוֹ שִׂיחַ לָהּ עִם בֵּל בְּאַפִּרְיוֹנוֹ,
   </sp>
   <sp>
    אוֹ תָחִישׁ דַּרְכָּהּ בְּמַרְכְּבוֹת-הַשֶּׁמֶשׁ,
   </sp>
   <sp>
    בִּמְסִלַּת-כִּימָה עַל-פְּנֵי קֶשֶׁת-תְּכֵלֶת,
   </sp>
   <sp>
    וְגוֹרַל עִיר-הַתְּמָרִים לֹא יַרְגִּיזָהּ…
   </sp>
   <sp>
    לֹא רוּחָהּ הוּא בְּפִי הַמְדַבֵּר עָתָּה,
   </sp>
   <sp>
    זֶה לַהַט-נְעוּרַי כּוֹבֵשׁ לוֹ יְבַקֵּשׁ…
   </sp>
   <sp>
    מרימה כוסה ועיניה אורו לברק הוללוּת ומרי
   </sp>
   <sp>
    הַאִם אֵין יֵשׁ בָּכֶם הָאֶחָד פֹּה,
   </sp>
   <sp>
    וְהוּא נָזִיר לֵאלֹהָיו – מִכּוֹסִי יֵשְׁתְּ?
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    כָּזֶה בִירִיחוֹ אָיִן וֵאלֹהֵינוּ
   </sp>
   <sp>
    לֹא יִמְנְעוּ אֶת-מִתְקָם מֵאִתָּנוּ.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    וַאֲנִי חָפַצְתִּי כֹה אֲשֶׁר כָּעֵת
   </sp>
   <sp>
    אֶל שֻׁלְחָנֵנוּ יֵשֵׁב אֶחָד נָזִיר,
   </sp>
   <sp>
    וּלְמַעֲנִי נִדְרוֹ לֵאלֹהָיו יְחַלֵּל…
   </sp>
   <sp>
    סוקרת את המסובים; אל עכן
   </sp>
   <sp>
    שָׁם, הָעֲמָלֵקִי… פַּז-הַקֶּצֶף רוֹטֵט
   </sp>
   <sp>
    עַל שְׂפַת-גְּבִיעוֹ עוֹד, בּוֹ טֶרֶם טָבַל
   </sp>
   <sp>
    שְׂפַם-הַגֶּבֶר… לָמָּה-זֶה לֹא תִשְׁתֶּה?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    נָדַרְתִּי נֵדֶר לֵאלֹהַי בְּצֵאתִי
   </sp>
   <sp>
    מֵאַרְצִי: טֶרֶם אָבִיא קָרְבַּן-נֶסֶךְ
   </sp>
   <sp>
    עַל מִזְבְּחוֹ בְּשׁוּבִי שָׁם – מִשֵּׁכָר
   </sp>
   <sp>
    וַעֲסִיס-הָעֵנָב אַזִּיר.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    בָּאֲשֵׁרָה!
   </sp>
   <sp>
    לְךְ מָזַגְתִּי כוֹסִי… נגשת ויושבת אצלו.
   </sp>
   <sp>
    <speaker id="עכן">
     עכן
    </speaker>
    מסרב לקחת את הכּוס, ושקט רב, ללא תנוּעת שריר ועורק, על פּניו
   </sp>
   <sp>
    נִסְכִּי טֶרֶם
   </sp>
   <sp>
    שִׁלַּמְתִּי.
   </sp>
   <sp>
    <speaker id="רחב">
     רחב
    </speaker>
    נרגזה
   </sp>
   <sp>
    שְׁתֵה… בְּשֵׁם הָאֵלָה לְךָ
   </sp>
   <sp>
    צִוִּיתִי עָתָּה.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    אֵלִי יִדְרֹש נִדְרִי.
   </sp>
   <sp>
    <speaker id="רחב">
     רחב
    </speaker>
    פוצרת בו
   </sp>
   <sp>
    אִם אֱלֹהִים הוּא, יָרֶב בָּאֲשֵׁרָה.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    בִּי יִקֹּם; בְּאֵלֵיכֶם לֹא יִתְחַשָּׁב.
   </sp>
   <sp>
    <speaker id="רחב">
     רחב
    </speaker>
    קמה נעלבה, רק עינה דרוכת-להט עוד תקדח את פני האיש הקרוּשים
   </sp>
   <sp>
    יָרֵאתָ נִקְמַת אֵל?… הֲתַמּוּ אָפְסוּ
   </sp>
   <sp>
    גִּבּוֹרֵי-כְנַעַן, נִינֵי הַמַּעְפִּילִים
   </sp>
   <sp>
    בְּמִגְדַּל-שִׁנְעָר… פונה לחלון בֹּאוּ, בְּנֵי-הַמִּדְבָּר,
   </sp>
   <sp>
    אֲשֶׁר עוֹד תֵּדְעוּ לָרִיב בֵּאלֹהִים
   </sp>
   <sp>
    וּלְנַסּוֹת אוֹתוֹ עַל כָּל-צוּר בַּמִּדְבָּר –
   </sp>
   <sp>
    פֹּה יִמְצָא אֱלֹהֵיכֶם עַבְדֵי-עוֹלָם…
   </sp>
   <sp>
    <speaker id="עכן">
     עכן
    </speaker>
    הלוּם דבריה, קם ונצב נגדה.
   </sp>
   <sp>
    כְּמוֹהֶם אֵדַע אָנִי… תְּנִי הַכּוֹס!…
   </sp>
   <sp>
    לוקח את הכּוס מידה ומריקה אל פיו
   </sp>
   <sp>
    <speaker id="השר">
     השר
    </speaker>
    לרחב
   </sp>
   <sp>
    קִנֵּאת לָאֵלָה…
   </sp>
   <sp>
    <speaker id="רחב">
     רחב
    </speaker>
    נבוכה רגע
   </sp>
   <sp>
    לָאֲשֵׁרָה?… לֹא!…
   </sp>
   <sp>
    קִנֵּאתִי לִי – לָאִשָּׁה, מֵהַגֶּבֶר
   </sp>
   <sp>
    וּמֵאֱלֹהָיו.
   </sp>
   <sp>
    <speaker id="עכן">
     עכן
    </speaker>
    פניו מבּיעים נפתוּלי-נפש עזים
   </sp>
   <sp>
    מֵעִמִּי – לֹא מֵאֵלִי:
   </sp>
   <sp>
    וּמְחִיר חַטָּאתִי זֹאת יְבֻקַּשׁ מֶנִּי…
   </sp>
   <sp>
    עיניו לוהטות וכֻלו רועד ממצוּקת תאוַת-גבר
   </sp>
   <sp>
    אַךְ הוּא – הַמְּחִיר – לֹא רַב, אִם כָּפְרוֹ תֻתַּן
   </sp>
   <sp>
    לִי רָחָב… תוקף אותה בזרועה. היא נשמטת.
   </sp>
   <sp>
    <speaker id="רחב">
     רחב
    </speaker>
    בטוחת-עז מביטה בו, עד כי יצנח תחתיו
   </sp>
   <sp>
    עוֹד הַדֶּרֶךְ רַב אֵלָי…
   </sp>
   <sp>
    מַה-לִּי וּלְאֵלְךָ, אִישׁ, אֶת-עָנְשְׁךָ
   </sp>
   <sp>
    כִּי אֶפְדֶּה בְאַהֲבָתִי…
   </sp>
   <sp>
    קולה נעשה פתאום רך, לוטפת בידה את עכן על שערו כמרחמת ילד
   </sp>
   <sp>
    שחטא וחרד
   </sp>
   <sp>
    אַךְ אַל תִּירָא:
   </sp>
   <sp>
    חֵי הָאֲשֵׁרָה, הוּא לֹא יִקֹּם בָּךְ
   </sp>
   <sp>
    לְעוֹלָם, אִם בֵּין אֵלֵי-כְנַעַן שְׁמוֹ
   </sp>
   <sp>
    יִקָּרֵא… פושטת את ידה לחלון הפתוח
   </sp>
   <sp>
    הָהּ, לוּ בָא מִשָּׁם הָאֶחָד,
   </sp>
   <sp>
    וּלְמַעֲנִי מָרַד בֵּאלֹהָיו הַנּוֹקֵם
   </sp>
   <sp>
    בְּמוֹרְדָיו עַד דּוֹר אַחֲרוֹן – אֵל-הַמִּדְבָּר –
   </sp>
   <sp>
    לוֹ תֵחַל רָחָב וְעִמּוֹ יַחַד תִּשָּׂא
   </sp>
   <sp>
    נְקַם אֱלֹהוֹ…
   </sp>
   <sp>
    השׂר נגש אל רחב ובפנותו לעבר החלון
   </sp>
   <sp>
    עַל כָּל-אֵל גָּדַלְתָּ,
   </sp>
   <sp>
    אֵל זָר, אַךְ לוּ יָדַעְתִּי אוֹתְךְ עָתָּה,
   </sp>
   <sp>
    לְמַעַן רָחָב נִדְרִי לְךְ חִלַּלְתִּי. נושק לרחב.
   </sp>
   <sp>
    רחב מתחמקת מפניו. בגאון הכאב
   </sp>
   <sp>
    הַתְדַמֶּה, שְׂחוֹק עָשִׂיתִי לִי: לוּ בָא
   </sp>
   <sp>
    מִשָּׁם וְדָם מֵחַרְבּוֹ עָשֵׁן, דַּם
   </sp>
   <sp>
    יְרִיחוֹ עִירִי – אַחֲרוֹן רֶשֶׁף-נַפְשִׁי,
   </sp>
   <sp>
    פְּלֵטַת נְעוּרַי, שֶׁלָּכֶם פִּזַּרְתִּי,
   </sp>
   <sp>
    הֲרַת-שַׁלְהָבוֹת וַעֲשִׁירַת-חֵשֶׁק,
   </sp>
   <sp>
    צָפַנְתִּי לוֹ…
   </sp>
   <sp>
    השׂר בקול עלוב, קל-הלעג
   </sp>
   <sp>
    הוּא לֹא מִכַּשְׂדִּים פֶּחָה
   </sp>
   <sp>
    יְהִי, לֹא מִמִּצְרַיִם שָׂר, אֲשֶׁר
   </sp>
   <sp>
    לְשֵׁמַע רָחָב נָהֲרוּ מִגְּדוֹת
   </sp>
   <sp>
    הַשִּׁיחוֹר וְהַפְּרָת, לְבוּשֵׁי-מִכְלוֹל,
   </sp>
   <sp>
    לִסְגֹּד בְּמִקְדַּשׁ אֵלַת-יְרִיחוֹ, וְאֶת
   </sp>
   <sp>
    אֶתְנַנָּם – זָהָב, גְּלוֹמִים וְתַמְרוּקִים –
   </sp>
   <sp>
    הֵבִיאוּ לָהּ וָלָךְ… הוּא יִלְבַּשׁ פִּשְׁתִּים,
   </sp>
   <sp>
    לֹא שׂרְקוּ הֵיטֵב, וְעוֹר סַנְדַּלּוֹ פָרוּם;
   </sp>
   <sp>
    לֹא סָךְ מֵעוֹדוֹ בְשָׂרוֹ שְׁזוּף-הַיְקוֹד,
   </sp>
   <sp>
    וְרֵיחוֹ רַע כְּרֵיחַ צְפִיעֵי-בְקָרוֹ –
   </sp>
   <sp>
    הַאוֹתוֹ תוּכְלִי אָהֹב, וְלוּ בְאַהֲבָתֵךְ
   </sp>
   <sp>
    אֶת-פִּדְיוֹן-נַפְשֵׁךְ לוֹ שִׁלַּמְתְּ…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    הָהּ, מַה-
   </sp>
   <sp>
    נִּסְכַּלְתָּ, שָׂר… הֲיִתֵּן אִישׁ אֶת-נַפְשׁוֹ
   </sp>
   <sp>
    בְּעַד גֵּווֹ, כִּי אָמַרְתָּ אֶת-אַהֲבָתִי
   </sp>
   <sp>
    לַכּוֹבֵשׁ אֶתֵּן לִקְנוֹת חַיֵּי-שִׁפְחָה,
   </sp>
   <sp>
    אֲנִי הַיָּפָה, גֵּאָה בֵין הַקְּדֵשׁוֹת?…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    הִשִּׂיאֵךְ לִבֵּךְ, רָחָב: מַלְכַּת-מִדְבָּר
   </sp>
   <sp>
    עוֹד תִּהְיִי… אַתְּ, הַנָּאוָה, הָעֲנֻגָּה,
   </sp>
   <sp>
    שֶׁכְּנַעֲנֵי-צִידוֹן, אֵילֵי-יָם אַדִּירִים,
   </sp>
   <sp>
    בִּמְחִיר אֳנִיּוֹת פִּתְּחוּ שְׂרוֹךְ-נְעָלַיִךְ;
   </sp>
   <sp>
    וְכֹהֲנֵי-הַבֵּל אֶת עַרְשֵׂךְ נָפוּ –
   </sp>
   <sp>
    בְּאֹהֶל קוֹדֵר, עַל-פְּנֵי מַצַּע-עוֹרוֹת,
   </sp>
   <sp>
    לְנָשִׂיא נוֹדֵד, חוֹלֵשׁ בֵּין שְׁפַתָּיִם,
   </sp>
   <sp>
    אַתְּ תִּכָּבֵשִׁי?…
   </sp>
   <sp>
    <speaker id="רחב">
     רחב
    </speaker>
    צחצוח-בּרקים בעיניה
   </sp>
   <sp>
    וְזֶה הַכֹּל, לֹא יוֹתֵר:
   </sp>
   <sp>
    אַדֶּרֶת-פִּשְׁתִּים בָּלָה, אֹהֶל נָמוּךְ,
   </sp>
   <sp>
    סַנְדַּלִּים מְטֻלָּאִים וְרֵיחַ גְּלָלִים?…
   </sp>
   <sp>
    וְאֶת הַמִּדְבָּר – אוֹתוֹ, שַׂר, שָׁכַחְתָּ;
   </sp>
   <sp>
    אֶת קְשִׁי-עֱזוּזוֹ, אֶת חֲרוֹן-שַׁלְהַבְתּוֹ,
   </sp>
   <sp>
    וְאֵשׁ-הָאוֹן בִּדְמֵי אַבִּירָיו יָצָק…
   </sp>
   <sp>
    <speaker id="השׂר">
     השׂר
    </speaker>
    מתרעם
   </sp>
   <sp>
    אַךְ קֶשֶׁר הוּא… וְהֵם בְּאַחַת כֻּלָּם:
   </sp>
   <sp>
    הַמִּדְבָּר!… וְכִי לֹא מִדְבָּר הָיְתָה גַם
   </sp>
   <sp>
    יְרִיחוֹ, וְאִם לֹא שָׁפְכוּ דוֹרוֹת לְחֻמָּם
   </sp>
   <sp>
    לְנוֹבֵב צְחִיחֵי חוֹלָהּ וְנַהֲלוֹלָיו?…
   </sp>
   <sp>
    הֶחָדְלוּ תְמָרִים דִּשְׁנָם, וְכַרְמֵי-תוֹלָע
   </sp>
   <sp>
    לֹא עוֹד יְשַׂמְּחוּ לֵב הָאָדָם, אוֹ
   </sp>
   <sp>
    הֲנִשְׁמַע עוֹד כִּי יָמִיר עָם בְּמִדְבָּר
   </sp>
   <sp>
    אֶת אֶרֶץ דִּבְשׁוֹ וְכַרְמִלּוֹ… שִׁמְעִי:
   </sp>
   <sp>
    אִם פָּרַץ עַם-עֲבָדִים, בְּלִבּוֹ יֹאמַר:
   </sp>
   <sp>
    הַמִּדְבָּר יִפְרֹק עֹל מֵעַל כָּל-שֶׁכֶם;
   </sp>
   <sp>
    אִם דַּלַּת עַם-יְרִיחוֹ יְקַו לַמִּדְבָּר,
   </sp>
   <sp>
    כִּי נָקָם בָּעֲשִׁירִים יֹאכַל בְּשָׂרָם –
   </sp>
   <sp>
    אַךְ אַתְּ, מָה עוֹד מִשָּׁם תְּקַוִּי לָךְ,
   </sp>
   <sp>
    מִמֵּךְ כָּל שָׂרֵי-גוֹיִם מְנָעוּהָ?…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    כִּי לֹא יָדַעְתָּ, שָׂר: כָּל רוֹזְנֵי-בָבֶל
   </sp>
   <sp>
    וּנְשִׂיאֵי לוּד וּפָרַס קָצְרָה יָדָם
   </sp>
   <sp>
    מִשַּׁלֵּם נִשְׁיָם לִי…
   </sp>
   <sp>
    <speaker id="השׂר">
     השׂר
    </speaker>
   </sp>
   <sp>
    וּלְמִי יְקַר-דַּמֶּשֶׂק,
   </sp>
   <sp>
    מְעִילֵי-פַסִּים וַאֲטוּנֵי-צְעִיפִים,
   </sp>
   <sp>
    מִכְלוֹלֵי רִקְמַת-שֵׁשׁ וּשְׁנִי-שֳׁבָלִים,
   </sp>
   <sp>
    וּמְשִׁי כָל תַּשְׁבֵּץ חוֹרִי מִמִּצְרַיִם?…
   </sp>
   <sp>
    וּלְמִי עֲצַבִּים גְּזוּרֵי-הָבְנִים, מִטּוֹת
   </sp>
   <sp>
    מִשֵּׁן-כִּתִּיִּים, סִפְלֵי גָבִישׁ שָׁקוּף,
   </sp>
   <sp>
    עֲצִיצֵי בְדֹלַח צָלוּל מֵחֲוִילָה,
   </sp>
   <sp>
    שַׂהֲרוֹנֵי אֹדֶם, לוֹהֵט שֶׁמֶשׁ-שְׁבָא,
   </sp>
   <sp>
    וּפַז אֶצְעָדוֹת, בְּצוֹר וְתַרְשִׁישׁ רֻתְּקוּ,
   </sp>
   <sp>
    וְאַרְגְּזֵי שַׁיִשׁ שָׁחוֹר, נוֹדְפֵי-נְכֹאת –
   </sp>
   <sp>
    לֹא שָׁמְטָה רָחָב יָדָהּ מֵעוֹגְבֶיהָ,
   </sp>
   <sp>
    הַהֵם לֹא שִׁלְּמוּ נְשִׁי-אַהֲבָתָם לָהּ?
   </sp>
   <sp>
    <speaker id="רחב">
     רחב
    </speaker>
    כֻלה אומרת נקמת-אונים וכאב לא-כֻפר
   </sp>
   <sp>
    וְאֵלֶּה הֵם שִׁלּוּחָי?… כִּי הָיִיתִי
   </sp>
   <sp>
    סוֹכֶנֶת לָאֲשֵׁרָה וְלַזְּקֵנִים,
   </sp>
   <sp>
    הַבָּאִים אֶל הֵיכָלָהּ לְהָחֵם בְּשָׂרָם
   </sp>
   <sp>
    בִּנְעוּרַי-אֵשׁ, וְלַהְדֹּף שֶׁטֶף-דָּמָם
   </sp>
   <sp>
    אֲשֶׁר חֳמַרְמַר, דְּלוּחַ תַּאֲוַת-זִקְנָה…
   </sp>
   <sp>
    הַשַּׂר, אִם רַבִּים הָיוּ בֵין הַבָּאִים,
   </sp>
   <sp>
    אֲשֶׁר לֹא כֶסֶף, לֹא חֲלִיפוֹת שְׂמָלוֹת,
   </sp>
   <sp>
    לֹא אֶתְנָן לָאֲשֵׁרָה, כִּי-אִם פִּתְרוֹן
   </sp>
   <sp>
    לִנְעוּרַי וּלְאַהֲבָתִי פֹה הֵבִיאוּ?…
   </sp>
   <sp>
    בפנותה אל מרחק הלילה
   </sp>
   <sp>
    וְאֵלֶּה שָׁם הָעוֹלִים מִן הַמִּדְבָּר,
   </sp>
   <sp>
    אִם אֶחָד יִהְיֶה בָם, אֲשֶׁר יִלָּכֵד
   </sp>
   <sp>
    בְּרִשְׁתִּי, לֹא בִמְחִיר חֲרִיטֵי-זָהָב
   </sp>
   <sp>
    אֶת חֻפְשׁוֹ יִקְנֶה…
   </sp>
   <sp>
    <speaker id="הכהן המצרי">
     הכהן המצרי
    </speaker>
    קר ומתון
   </sp>
   <sp>
    יִכְבֹּש אוֹתָךְ לוֹ
   </sp>
   <sp>
    וְיֵלֵךְ, וְאִישׁ לֹא יַעֲצֹר בּוֹ… קְרוּעַת-
   </sp>
   <sp>
    כֻּתֹּנֶת, פְּרוּעַת-שֵׂעָר, אָז תִּתְאַבְּלִי
   </sp>
   <sp>
    עַל עֶדְנַת בְּשָׂרֵךְ כִּי לְשִׁמְצָה הָיָה.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    לְשִׁמְצָה?… לֹא!… כִּי יָצַק עָלָיו אוֹנוֹ
   </sp>
   <sp>
    הָאִישׁ בְּרֶטֶט אַהֲבַת-אֵשׁ – הַחֻלָּל?…
   </sp>
   <sp>
    הֲלֹא כִי יִתְרוֹן לוֹ עֲלֵיכֶם תָּמִיד,
   </sp>
   <sp>
    אֲשֶׁר רְצוֹנְכֶם רֻכַּ, לְמוּד-תַּעֲנוּגִים,
   </sp>
   <sp>
    וְאֶשְׁכֶם דָּעֲכָה וְאוֹנְכֶם דָּלָל;
   </sp>
   <sp>
    וְאִם יֵשׁ כִּי תִרְהֲבוּ בִּפְנֵי אֲחֵיכֶם
   </sp>
   <sp>
    הָאֶחָד בְּרֹב עָשְׁרוֹ וּבְמִשְׂרָתוֹ,
   </sp>
   <sp>
    בְּרִכְשׁוֹ וּבְהֵיכָלוֹ יִגְאָה אָחִיו –
   </sp>
   <sp>
    לִפְנֵי הָאִשָּׁה כֹה עֵירֻמִּים אַתֶּם,
   </sp>
   <sp>
    וּקְלוֹן-רִפְיוֹנְכֶם גָּלוּי, וּבִרְכוּשְׁכֶם
   </sp>
   <sp>
    תְּשַׁלְּמוּ מְחִיר כִּשְׁלוֹנְכֶם לָהּ… אַךְ הוּא
   </sp>
   <sp>
    רַב כֹּחוֹ, רַב, וְיוּכַל יוֹתֵר תֵּת לִי
   </sp>
   <sp>
    מִזֶּה שֶׁיֹּאבֶה אוֹ שֶׁיֵּדַע לַחְפֹּץ…
   </sp>
   <sp>
    <speaker id="המג">
     המג
    </speaker>
    אצל החלון
   </sp>
   <sp>
    כְּאוֹר-אֲבוּקוֹת יָצִיץ מִן הֶהָרִים.
   </sp>
   <sp>
    המסֻבִּים קמים בפחד וממהרים אל החלונות ואל הדלת. עכן, נשען על
כסאו, עומד קר ושוקט ועיניו אורבות-חודרות אל חשכת הלילה.
   </sp>
   <sp>
    <speaker id="רחב">
     רחב
    </speaker>
    אינה זזה מן הספה
   </sp>
   <sp>
    לַפְּעוֹר מַקְטִירוֹת בְּנוֹת-הָאַרְנוֹן.
   </sp>
   <sp>
    <speaker id="השר">
     השר
    </speaker>
   </sp>
   <sp>
    לֹא:
   </sp>
   <sp>
    עֲשַׁן-הַקְּטֹרֶת כָּחֹל, קַל יְתַמֵּר,
   </sp>
   <sp>
    וּבְלִוְיַת זִמְרוֹת-תְּפִלָּה – קוֹל הֲמֻלָּה
   </sp>
   <sp>
    רְחוֹקָה אֶשְׁמַע, וְאֵשׁ לַפִּידִים רָב
   </sp>
   <sp>
    לִי יַבְרִיק מִן הַלֵּיל.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    מִצֵּל הָאוֹיֵב
   </sp>
   <sp>
    יְרֵאתֶם…
   </sp>
   <sp>
    מהמצפה קורא קול השופר בחזקה. כל הנאספים מתחמקים נבהלים. נשארים
רק רחב, עכן, השר והכוהן המצרי.
   </sp>
   <sp>
    <speaker id="השר">
     השר
    </speaker>
    חוגר חרבו במנוחה
   </sp>
   <sp>
    קוֹרְאִים לִי… הַצַּר מִתְקָרֵב,
   </sp>
   <sp>
    הָאֵלִים כְּבָר מִתְנַגְּשִׁים: הָאֲשֵׁרָה
   </sp>
   <sp>
    וְזֶה הַזָּר… לְיַד הָאֵלָה אֶלְחַם;
   </sp>
   <sp>
    לִי הָיְתָה טוֹבָה, וְאִם גַּם תִּרֶף יָדָהּ,
   </sp>
   <sp>
    הַלֵּיל לֹא אֶעֶזְבֶנָּה… מָחָר יוֹם
   </sp>
   <sp>
    וְיָהֵל שֶׁמֶשׁ פִּתְרוֹן-כֹּל… חֲיִי
   </sp>
   <sp>
    בְשָׁלוֹם, רָחָב…
   </sp>
   <sp>
    חבוקי-זרוע נושקים זה לזה.
   </sp>
   <sp>
    וְאִם לֹא אָשׁוּב מָחָר
   </sp>
   <sp>
    וְיַעֲנֹד רֹאשִׁי הֹצֶן מִדְבָּר זָקוּף –
   </sp>
   <sp>
    דְּעִי: אֲהַבְתִּיךְ; וְאִם לֹא כְסַעֲרַת-מִדְבָּר,
   </sp>
   <sp>
    חוֹתֶרֶת עַד הַתְּהוֹם, לוֹהֶטֶת עַד
   </sp>
   <sp>
    שְׁאוֹל, אַהֲבָתִי הָיְתָה – כְּרֹךְ הַשֶּׁמֶן
   </sp>
   <sp>
    לְתִמְרֵי יְרִיחוֹ פִּנְּקָה אוֹן-בַּגְרוּתִי,
   </sp>
   <sp>
    כַּחֲלוֹם-הָאֹשֶר פִּעֲמָה אֶת דָּמִי…
   </sp>
   <sp>
    תּוֹדָתִי לָךְ. יוצא.
   </sp>
   <sp>
    <speaker id="רחב">
     רחב
    </speaker>
    נרגשת כמעט
   </sp>
   <sp>
    אֲנִי אִשָּׁאֵר פֹּה
   </sp>
   <sp>
    הַלֵּיל. אל עכן הֲתֵשֵׁב עִמִּי?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    לֹא אוּכָלָה.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    רְאֵה, פָּצַרְתִּי בָךְ: מִי יָגֵן עָלַי
   </sp>
   <sp>
    בִּפְרֹץ הָאוֹיֵב הֵנָּה?
   </sp>
   <sp>
    קול חצוצרות בא מרחוק.
   </sp>
   <sp>
    <speaker id="עכן">
     עכן
    </speaker>
    מקשיב
   </sp>
   <sp>
    לֹא אוּכָלָה.
   </sp>
   <sp>
    <speaker id="רחב">
     רחב
    </speaker>
    בבוז
   </sp>
   <sp>
    לֵךְ אֵפוֹא… וְדַע: הָרִאשׁוֹן בָּהֶם יָסֹךְ
   </sp>
   <sp>
    עַל רֹאשִׁי בְשִׁרְיוֹנוֹ מִפְּנֵי אֶחָיו. –
   </sp>
   <sp>
    הָהּ, מוּג-הַלֵּב…
   </sp>
   <sp>
    עכן עומד בלי-נוע, חזהו מתרומם בחָזקה, והוא שואף מלא-נחיריו את
רוח-הלילה.
   </sp>
   <sp>
    <speaker id="הכהן המצרי">
     הכהן המצרי
    </speaker>
    סוקר את שניהם עת מעטה. חרש
   </sp>
   <sp>
    בַּדְּרָכִים לוּ לָמַדְתְּ
   </sp>
   <sp>
    לָלֶכֶת, אִשָּׁה, – עִמִּי לְקַחְתִּיךְ… יוצא.
   </sp>
   <sp>
    הנרות כבים אחד אחד. קול ההמֻלה בחוץ הולך וגדֵל
   </sp>
   <sp>
    <speaker id="עכן">
     עכן
    </speaker>
    אוחז ביד רחב הנשקפת בעד החלון
   </sp>
   <sp>
    אֲנִי בַכּוֹבְשִׁים חֶלְקִי; מְנָת נִצְחוֹנִי
   </sp>
   <sp>
    וּשְׁלָלִי בַעֲדֵךְ אֶתֵּן… פֹּה אִשָּׁאֵר.
   </sp>
   <sp>
    <speaker id="רחב">
     רחב
    </speaker>
    רגעי-מספר אינה עונה לו. פתאם פונה אליו ועיניה
מבריקות
   </sp>
   <sp>
    אֲנִי לֹא אִירָא אוֹתָם – רַק לֹא אֶחְפֹּץ
   </sp>
   <sp>
    כִּי רִאשׁוֹן בָּם, מֵחֵיל הָאוֹרְבִים אוֹ
   </sp>
   <sp>
    מִבְּנֵי-הֶחָלוּץ, יִכְבְּשֵׁנִי לוֹ…
   </sp>
   <sp>
    לַשַּׂר בָּהֶם, לִנְשִׁיאָם, לוֹ אִכָּבֵשׁ.
   </sp>
   <sp>
    נועצת בו עיניה בעז
   </sp>
   <sp>
    וְאִם הָאֶחָד יָבֹא רִאשׁוֹן, בֶּן-
   </sp>
   <sp>
    אֲסַפְסוּף אוֹ מְרַגֵּל צְמֵא-הַהוֹן –
   </sp>
   <sp>
    הֲתַהֲרֹג אוֹתוֹ?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    אֶהֱרֹג.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    וְאִם הַשֵּׁנִי
   </sp>
   <sp>
    בְּעֵינֵי-דָמִים יָצִיץ אֶל כָּל-בַּיִת,
   </sp>
   <sp>
    לִבְנוֹת-יְרִיחוֹ הָעֲדִינוֹת יֶאֱרֹב –
   </sp>
   <sp>
    כִּי יָבֹא אֵלַי פֹּה – הֲתַהֲרֹג?
   </sp>
   <sp>
    <speaker id="עכן">
     עכן
    </speaker>
    קורע את לבוש-העמלקים ונצב לנגדה בבגד-עורות
וחניתו בידו
   </sp>
   <sp>
    אֶהֱרֹג.
   </sp>
   <sp>
    <speaker id="רחב">
     רחב
    </speaker>
    נבהלה
   </sp>
   <sp>
    מִי אַתָּה?
   </sp>
   <sp>
    <speaker id="עכן">
     עכן
    </speaker>
    שולח את ידו לעבר הירדן
   </sp>
   <sp>
    אַחַי הֵמָּה.
   </sp>
   <sp>
    רחב כנעורה פתאם לפתרון חלום רחוק-נהדר. מסך כבד
מתרומם אט אט מעל פניה, והם מפיקים גאון ורתת כאחד.
פתאם היא אוחזת בידו, ובקולה דאגה רבה
   </sp>
   <sp>
    מֶה עָשִׂיתָ?
   </sp>
   <sp>
    עוֹד מֶלֶךְ יֵשׁ בִּירִיחוֹ, עוֹד הָעִיר
   </sp>
   <sp>
    בִּידֵי הַכְּנַעֲנִים – מַהֵר וְהִמָּלֵט…
   </sp>
   <sp>
    <speaker id="עכן">
     עכן
    </speaker>
    מביט בה בעגבה רבה. רק ידו נחה בתוך ידה.
   </sp>
   <sp>
    <speaker id="רחב">
     רחב
    </speaker>
    חרש
   </sp>
   <sp>
    יָדַעְתִּי עַתָּה: לָכֶם הַנִּצָּחוֹן…
   </sp>
   <sp>
    אַךְ זֹאת הִשָּׁבְעָה לִי בְטֶרֶם תֵּלֵךְ:
   </sp>
   <sp>
    כִּי לֹא סִגַּרְתִּי בְיַד אוֹיְבֶיךָ אוֹתְךָ,
   </sp>
   <sp>
    וְתִיקַר נַפְשִׁי בְעֵינֶיךָ אָתָּה,
   </sp>
   <sp>
    כִּי תָשׁוּב מָחָר עִם הַכּוֹבְשִׁים הֵנָּה.
   </sp>
   <sp>
    <speaker id="עכן">
     עכן
    </speaker>
    מבליג על רגשותיו
   </sp>
   <sp>
    הַלְבַעֲבוּר לַחְפֹּר אֶת בֵּיתֵךְ אַתְּ
   </sp>
   <sp>
    חֵרַפְתִּי נַפְשִׁי אֶל מְאוּרַת אוֹיְבָי?
   </sp>
   <sp>
    וַאֲנִי יָכֹלְתִּי עוֹד בְּטֶרֶם בּוֹא
   </sp>
   <sp>
    הַשֶּׁמֶשׁ לַעֲזֹב אֶת-הָעִיר וְלָשׁוּב
   </sp>
   <sp>
    אֶל מַחֲנִי בֶטַח… אֶל יְרִיחוֹ בָאתִי
   </sp>
   <sp>
    כִּמְרַגֵּל חֶרֶשׁ, אַךְ לְבֵיתֵךְ, רָחָב,
   </sp>
   <sp>
    לֹא בָא הַמְרַגֵּל עוֹד… שָׁכַחְתִּי עַמִּי,
   </sp>
   <sp>
    שָׁכַחְתִּי אֵלִי; וּבְהִשָּׁמַע קוֹל
   </sp>
   <sp>
    הַשּׁוֹפָר קוֹרֵא וְאִישׁ לְמַחֲנוֹ פָנוּ,
   </sp>
   <sp>
    אֲנִי פִגַרְתִּי אַחֲרוֹן, שְׁכוּר-קְסָמַיִךְ…
   </sp>
   <sp>
    בקול חנוק מכאב עצום
   </sp>
   <sp>
    הַבּוֹגֵד…
   </sp>
   <sp>
    <speaker id="רחב">
     רחב
    </speaker>
    עוגבת עליו ברחמים
   </sp>
   <sp>
    רִאשׁוֹן אַתָּה פֹה, לֹא אַחֲרוֹן,
   </sp>
   <sp>
    בְּכוֹבְשֵׁי אַרְצִי, וְרִאשׁוֹן גַּם שָׁבִיתָ
   </sp>
   <sp>
    אֶת שֶׁבְיְךָ בִּבְנוֹת-יְרִיחוֹ.
   </sp>
   <sp>
    <speaker id="עכן">
     עכן
    </speaker>
    מתאמץ להבליג על המית נפשו
   </sp>
   <sp>
    טֶרֶם
   </sp>
   <sp>
    יָדַעַתְּ, קְדֵשָׁה, מִי מִשְּׁנֵינוּ שְׁלָלוֹ
   </sp>
   <sp>
    יְחַלֵּק עָתָּה…
   </sp>
   <sp>
    <speaker id="רחב">
     רחב
    </speaker>
    כנעלבה
   </sp>
   <sp>
    אַתָּה, צַר-הָעָיִן…
   </sp>
   <sp>
    הֲיִהְיֶה עוֹד וְאֶחָד מֵאַחֶיךָ
   </sp>
   <sp>
    פֹּה יִמְצָא שָׁלָל רַב מִמְּךָ בְּפָז,
   </sp>
   <sp>
    בִּגְלוֹמֵי-יְקָר וּבְאַהֲבַת-נָשִׁים…
   </sp>
   <sp>
    מוציאה אדרת יקרה, לשון-זהב ועדי רב, ונותנת לפניו.
   </sp>
   <sp>
    <speaker id="עכן">
     עכן
    </speaker>
    מסירם מפניו
   </sp>
   <sp>
    חֵרֶם
   </sp>
   <sp>
    רְכוּשְׁכֶם לִי… לֹא פָז וּבִגְדֵי-רִקְמָה
   </sp>
   <sp>
    בִּירִיחוֹ יָקְשׁוּ לִי: בַּעֲבוּרֵךְ פֹּה
   </sp>
   <sp>
    נִשְׁאָרְתִּי…
   </sp>
   <sp>
    אינו שולט שוב בנפשו, אוחז בה וקורע את רדידה מעליה ושפתיו נצמדות
אל שדה הלבן… קול חצוצרות ממרחק הולך וקרב בעֹז… ידיו תרפינה
פתאם והוא נסמר תחתיו, תוהה
   </sp>
   <sp>
    שִׁמְעִי, רָחָב, אַחַי קוֹרְאִים…
   </sp>
   <sp>
    <speaker id="רחב">
     רחב
    </speaker>
    עלובה נשמטת ממנו ובגאון יפיה ואונה מורה בידה אל הדלת
   </sp>
   <sp>
    עוֹד עֵת לָשׁוּב – אֲנִי כַאֲשֶׁר אָבַדְתִּי
   </sp>
   <sp>
    אָבָדְתִּי…
   </sp>
   <sp>
    נצבת לפניו זקופה, חשופת-שד.
   </sp>
   <sp>
    עכן המום-שכרון מתרפק עליה
   </sp>
   <sp>
    כִּי יִמְצָא אִישׁ אֶת אָשְׁרוֹ,
   </sp>
   <sp>
    מִי אֵל וְיֹאמַר לוֹ: אִישׁ, הֶרֶף יָדְךָ,
   </sp>
   <sp>
    כִּי חֵרֶם הוּא… מַה-יָּמִיר אוֹתָךְ לִי
   </sp>
   <sp>
    בְּחֶמְדוֹת-אָרֶץ, מָה הַגְּמוּל וְיִפְקֹד
   </sp>
   <sp>
    עָלַי הָאֵל וְיִכְבַּד נְשׂוֹא, מִדַּעְתִּי
   </sp>
   <sp>
    כָל יָמַי, אֲשֶׁר מִיִּרְאָתִי אוֹתוֹ,
   </sp>
   <sp>
    הָרָחוֹק כֹּה, עָזַבְתִּי אוֹתָךְ עָתָּה…
   </sp>
   <sp>
    תוקף אותה שוב ומאמצה אל לבו. אחר, בהראותו אל עֵבר מחנהו
   </sp>
   <sp>
    רְאִי, מָה רַב הַמְּחִיר נָתַתִּי בַעֲדֵךְ…
   </sp>
   <sp>
    <speaker id="רחב">
     רחב
    </speaker>
    בהֵאָבקה עמו
   </sp>
   <sp>
    הַמְּחִיר? כִּי פֹה נִשְׁאַרְתָּ עִמִּי עָתָּה?…
   </sp>
   <sp>
    במרי-לעג
   </sp>
   <sp>
    אַחֶיךָ יִסְלְחוּ לְךָ חֵטְא עַנּוֹתְךָ
   </sp>
   <sp>
    בַּת-אוֹיְבָם…
   </sp>
   <sp>
    מתחמקת ממנו ונדחקת לאדן החלון
   </sp>
   <sp>
    וּבְהִמָּכְרִי מָחָר עוֹד
   </sp>
   <sp>
    לְשִׁפְחָה עַל הַשּׁוּק תִּתְנַכֵּר לִי…
   </sp>
   <sp>
    פונה ממנו פרועת-שער וגלוית-כתף אל החלון וקולה שָקוי כאב ויגון
   </sp>
   <sp>
    שָׁם בּוֹעֲרִים לַפִּידִים… זָע הָאוֹרֵב,
   </sp>
   <sp>
    יְנוֹפֵף אֶת כִּידוֹנוֹ מוּל יְרִיחוֹ,
   </sp>
   <sp>
    וּבְסַעַר-פְּרָאִים הוֹרֵס אֶל חוֹמָתָהּ…
   </sp>
   <sp>
    יְרִיחוֹ! אִסְפִי חֶמְדוֹת שַׁלְווֹתַיִךְ,
   </sp>
   <sp>
    צָבַרְתְּ בְּגִנְזֵי-מֶלֶךְ וּבְמִקְדָּשִׁים,
   </sp>
   <sp>
    סַנְדַּלֵּי-תַחַשׁ שֹׁלִּי, שִׂימִי סְאוֹן
   </sp>
   <sp>
    בְּרַגְלֵךְ הָעֲנֻגָּה: חַדֵּי-חָצָץ,
   </sp>
   <sp>
    יִלָּפְתוּ דַרְכֵי-גוֹלָה מִשְּׁעָרָיִךְ…
   </sp>
   <sp>
    והיא, רחב, חציה עירֻמה בצל הלילה, מאָדַם-הלפידים, נצבת כסמל מלכה
גולה, עצומת ההוד והתוגה.
   </sp>
   <sp>
    <speaker id="עכן">
     עכן
    </speaker>
    דורך כל מיתר בנפשו, המגִנה על כבודה, כבוד הגבר
והחַיָל, לקראת קרב אחרון
   </sp>
   <sp>
    וּדְעִי: הֵן לֹא אֵחַרְתִּי עוֹד הַמּוֹעֵד
   </sp>
   <sp>
    לָשׁוּב אֶל אַחַי, וְלַחֲלֹק עִמָּהֶם
   </sp>
   <sp>
    בִּתְרוּעַת-סַעַר חֶדְוַת כּוֹבְשִׁים עַזִּים…
   </sp>
   <sp>
    וּפְתוּחָה עוֹד הַדֶּרֶךְ לֵאלֹהָי
   </sp>
   <sp>
    מִסִּפֵּךְ, בַּת אֵל-נֵכָר, שָׁם מָעָדְתִּי:
   </sp>
   <sp>
    לְכַפֵּר חֵטְא-כִּשְׁלוֹנִי בְדַם אַחַיִךְ,
   </sp>
   <sp>
    וּבְהוֹן מִקְדָּשִׁים זָרִים לוֹ אֲשַׁלֵּם
   </sp>
   <sp>
    מְחִיר כּוֹס-נֶסֶךְ אַחַת, טִמְּאָה שְׂפָתַי –
   </sp>
   <sp>
    עוֹד עֵת…
   </sp>
   <sp>
    <speaker id="רחב">
     רחב
    </speaker>
    מרגישה בכל חושיה בהתלקח הקרב בינה ובין הגבר
האמיץ… כֻלה אומרת עתה גאון שָׂרָה, ולעג נצר דורות אצילים
וגבורים נעור בקרבה
   </sp>
   <sp>
    הַאִם כֹּה נָקֵל הוּא לִזְנוֹת
   </sp>
   <sp>
    מֵאֵל וְלָשׁוּב אֵלָיו מִן הַמְּצָרִים,
   </sp>
   <sp>
    לְכַפֵּר פָּנָיו בְּהוֹן וּבְדַם הָאוֹיֵב?…
   </sp>
   <sp>
    מַה-לּוֹ כִי תָשׁוּב נִבְהָל, רְפֵה-הַפָּחַד?
   </sp>
   <sp>
    אִם אֵל הוּא, מִרְדְּךְ הָעַז לוֹ יִנְעַם
   </sp>
   <sp>
    מִתְּשׁוּבָה נִקְלַת-רִפְיוֹן… לֹא! לֵךְ שׁוּב!…
   </sp>
   <sp>
    אִם תִּפָּת לִי – תִּפְאַרְתִּי תִהְיֶה זֹאת,
   </sp>
   <sp>
    וַאֲנִי לָרֹב בָּכֶם שָׂבַעְתִּי אוֹתָהּ,
   </sp>
   <sp>
    וּמִמְשָׁל הָיָה לִי כֹה רַב מֵהָכִיל…
   </sp>
   <sp>
    אַךְ גֶּבֶר גִּבּוֹר, אָדוֹן לִי בִקַּשְׁתִּי,
   </sp>
   <sp>
    אֲשֶׁר מִלְחָמָה בַעֲבוּרִי יֶאֱסֹר
   </sp>
   <sp>
    עִם אֵל וְעָם וָאָח, עִם תֵּבֵל רַבָּה:
   </sp>
   <sp>
    מִלַּהַט חַרְבּוֹ דְמוּתִי לוֹ תִשָּׁקֵף,
   </sp>
   <sp>
    וְעַל-פְּנֵי הַנִּצָּחוֹן יִכְבֹּש אוֹתִי,
   </sp>
   <sp>
    אֶת אַחֲרוֹן שְׁלָלוֹ…
   </sp>
   <sp>
    וכמו לא תגיע אליהם המית הקרב, המתחולל מחוץ לחומה, הם עומדים זה
לעֻמת זה, מזֻיָני יפי ועז, וכח נסתר מושך והודף אותם חליפות.
   </sp>
   <sp>
    <speaker id="עכן">
     עכן
    </speaker>
    שקט מוצק על פניו והחלטה אחרונה
   </sp>
   <sp>
    לִי הַשָּׁלָל וְאִם
   </sp>
   <sp>
    בְּבִגְדִי אֶקְנֶה אוֹתוֹ…
   </sp>
   <sp>
    אמון רב-בטחון בקולו
   </sp>
   <sp>
    אִם לַמָּוֶת
   </sp>
   <sp>
    מִשְׁפָּטֵךְ יֵצֵא מָחָר, אִתֵּךְ אָמוּת;
   </sp>
   <sp>
    וְאִם לְשִׁפְחָה יִמְכְּרוּ אֶת רָחָב,
   </sp>
   <sp>
    אֶת גֵּוִי תַחַת הָרֵחַיִם אֶכֹּף
   </sp>
   <sp>
    לָשֵׂאת טְחוֹן אַחַי עִמָּךְ…
   </sp>
   <sp>
    <speaker id="רחב">
     רחב
    </speaker>
    כמו הבהב פתאום לעיניה כֵף קרוב, נאמן-ההצלה
   </sp>
   <sp>
    מָה הָאוֹת
   </sp>
   <sp>
    לִי תִתֵּן, כִּי דְבָרֶיךָ כֵּנִים?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    מַה
   </sp>
   <sp>
    תִּדְרשִׁי?
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    מֵאַחֶיךָ תַּסְתִּיר דְּבַר
   </sp>
   <sp>
    הֱיוֹתְךָ עִמִּי פֹה וְתֹאמַר לָמוֹ,
   </sp>
   <sp>
    כִּי סָגְרוּ אֶת הַשַּׁעַר טֶרֶם צֵאתְךָ,
   </sp>
   <sp>
    וּבְבֵיתִי אָז צָפַנְתִּי אוֹתְךָ, עֵקֶב
   </sp>
   <sp>
    עָרַבְתָּ לִי אֶת נַפְשִׁי אָנִי.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    אֹמַר.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    וְעוֹד: זֹאת הָאַדֶּרֶת, רִקְמַת-שִׁנְעָר,
   </sp>
   <sp>
    יְרֻשַּׁת אָבִי – כֹּהֵן בֵּל הַגָּדוֹל,
   </sp>
   <sp>
    וּלְשׁוֹן-הַזָּהָב – לִי רַב-מָג מִבָּבֶל
   </sp>
   <sp>
    לְעֵרְבוֹן אָשְׁרִי נָתַן – תִּטְמֹן אִתְּךָ
   </sp>
   <sp>
    עַד אֶדְרְשֵׁן מִיָּדְךָ שׁוּב.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    בַּחֵרֶם
   </sp>
   <sp>
    כִּי אֶמְעַל, רָחָב, וְעָכַרְתִּי נַפְשִׁי…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    הֲזֶה הוּא מִרְדְּךָ וּמְחִיר תְּשַׁלֵּם
   </sp>
   <sp>
    בַּעֲבוּרִי… אופדת אותו את לשון-הזהב
   </sp>
   <sp>
    וְעוֹד לִי אַחַת, אוֹתָהּ תַּעַשׂ:
   </sp>
   <sp>
    גַּם אֶת הַשַּׂר לִי תַעֲרֹב…
   </sp>
   <sp>
    <speaker id="עכן">
     עכן
    </speaker>
    עיף ממאמצי-נפשו, חש כמו התמוטט שוב דבר-מה
תחתיו
   </sp>
   <sp>
    עוֹד מְעַט
   </sp>
   <sp>
    וְיִמְעַט דָּמִי מֵעֲרֹב כָּל-אֵלֶּה…
   </sp>
   <sp>
    כִּי אִם גַּם אֶעְקֹב אַחַי – אֱלֹהָיו
   </sp>
   <sp>
    הֲיַעְקֹב אִישׁ?
   </sp>
   <sp>
    <speaker id="רחב">
     רחב
    </speaker>
    יודעת את נצחונה וקולה רך, מלא רחמי-עגבים
   </sp>
   <sp>
    כִּי אָז בְּמִרְמַת-לָשׁוֹן –
   </sp>
   <sp>
    כִּי קַלָּה הִיא – אָבִיתָ לִקְנוֹת אוֹתִי…
   </sp>
   <sp>
    נלחצת אליו ועינה יורה להבים
   </sp>
   <sp>
    וַאֲנִי אֶת נַפְשְׁךָ מְחִירִי אֶחְפֹּץ,
   </sp>
   <sp>
    בִּגְבוּרָה וּבַחֵטְא תְּשֻׁלַּם רָחָב –
   </sp>
   <sp>
    וּבְמֶרֶד עוטה אותו באדרת
   </sp>
   <sp>
    עַתָּה לֵךְ: הַדֶּלֶת פְּתוּחָה,
   </sp>
   <sp>
    בִּשְׁאוֹן הַקְּרָב אַךְ נָקֵל לְךָ הִתְחַמֵּק
   </sp>
   <sp>
    מִשַּׁעַר יְרִיחוֹ… מָחָר תָּשׁוּב הֵנָּה
   </sp>
   <sp>
    וְתִקָּחֵנִי לְךָ.
   </sp>
   <sp>
    <speaker id="עכן">
     עכן
    </speaker>
    צונח אין-אונים על הספה, פניו חורים ועיניו נעוצות
ברחב
   </sp>
   <sp>
    תְּמוֹל כִּי עָמַדְנוּ,
   </sp>
   <sp>
    בִּרְפוֹת הַיּוֹם לַעֲרֹב בְּעַרְבוֹת מוֹאָב,
   </sp>
   <sp>
    וּשְׁמֵי-הַמַּעֲרָב, רְפוּדֵי-אַרְגְּמָנָם,
   </sp>
   <sp>
    עַל גַּגֵּי יְרִיחוֹ נָחוּ וַיָּפֹזּוּ
   </sp>
   <sp>
    בְּלַבַּת אֵשׁ-נְחֻשְׁתָּם וְכַדְכֻּדָּם;
   </sp>
   <sp>
    וָאֵתַע עַל בִּכְרָתִי בֵין הַחוֹלוֹת
   </sp>
   <sp>
    בְּדֶרֶךְ עִיר-הַתְּמָרִים… גַּלִּים תְּלוּלִים
   </sp>
   <sp>
    בַּיַּרְדֵּן שְׁטוּף-הַנְּגֹהוֹת רַנּוּ חֶרֶשׁ,
   </sp>
   <sp>
    וּכְהֵד הַבָּא מֵהֵיכְלֵי-עִיר רְחוֹקִים
   </sp>
   <sp>
    הִקְשִׁיבָה נַפְשִׁי וַתִּפָּעֶם דֹּם…
   </sp>
   <sp>
    וְקִסְמֵי יֹפִי עָנֹג, שְׁקוּף-הַצְּלָלִים,
   </sp>
   <sp>
    חֲתוּל מַרְבַדֵּי-רֹךְ, חֲצוּב שֵׁשׁ כָּחֹל,
   </sp>
   <sp>
    כֹּה זָר לִקְשִׁי מִדְבָּרִי וּלְבַלְהוֹתָיו,
   </sp>
   <sp>
    אָז לָפְפוּ אוֹתִי… נֶשֶׁר רְחַב-הָאֶבְרָה
   </sp>
   <sp>
    מֵרֻכְסֵי הָעֲבָרִים נִתַּק פִּתְאֹם;
   </sp>
   <sp>
    בְּזָהֳרֵי שְׁקִיעָה טָבַל אֶת רִקְמָתוֹ
   </sp>
   <sp>
    בִּצְרִיחַת-טֶרֶף רַבָּה וַיֵּעָלֵם
   </sp>
   <sp>
    מֵעֵבֶר חוֹמַת יְרִיחוֹ…
   </sp>
   <sp>
    <speaker id="רחב">
     רחב
    </speaker>
    כפופה עליו, מחבקת את ראשו
   </sp>
   <sp>
    כֵּן רָאִיתָ:
   </sp>
   <sp>
    הַנֶּשֶׁר רַד אֵלָי…
   </sp>
   <sp>
    קול-שופר ממֻשך וחזק, כצריחת הלילה על מרחקיו
   </sp>
   <sp>
    הַקְשִׁיבָה, קוֹל
   </sp>
   <sp>
    הַשּׁוֹפָר חָזַק מְאֹד…
   </sp>
   <sp>
    <speaker id="עכן">
     עכן
    </speaker>
    עיניו עצומות ופניו לוהטים
   </sp>
   <sp>
    וַיְהִי לִי אָז
   </sp>
   <sp>
    כְּמוֹ רָאִיתִי אוֹתָךְ…
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    אוֹתִי?…
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    סֵמֶל
   </sp>
   <sp>
    יְרִיחוֹ לִי הָיִית, כְּלִיל-חֶמְדוֹתֶיהָ…
   </sp>
   <sp>
    תרועת הסתערות רבה.
   </sp>
   <sp>
    <speaker id="רחב">
     רחב
    </speaker>
    נדהמה
   </sp>
   <sp>
    הָאוֹיֵב הוֹרֵס…
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    …פִּתְאֹם קוֹל בַּמַּחֲנֶה:
   </sp>
   <sp>
    מִי עַז-הָרוּחַ יַחְדֹּר אֶל יְרִיחוֹ
   </sp>
   <sp>
    וְיַחְפֹּר אוֹתָהּ! – אָז הָלַכְתִּי אָנִי…
   </sp>
   <sp>
    עָבַרְתִּי עַרְבוֹת לֵיל, וּכְאוֹר-צָהֳרַיִם
   </sp>
   <sp>
    מִמֶּרְחַק-פֶּלִאי רַב-הַהוֹד, הָרַן
   </sp>
   <sp>
    בְּעֶרְגַּת לִבִּי, קָרְאוּ לִי עֵינַיִךְ
   </sp>
   <sp>
    מִישִׁימוֹן נְעוּרָי…
   </sp>
   <sp>
    קול נפץ אדיר נשמע והמית המון רב עם אנקות חללים.
   </sp>
   <sp>
    <speaker id="רחב">
     רחב
    </speaker>
    נבהלת ממקומה אחוזת-בעָתה
   </sp>
   <sp>
    קוּם, הָאִישׁ, הִתְעוֹדֵד!…
   </sp>
   <sp>
    אַחֶיךָ קוֹרְאִים לָךָ… עוֹד עֵת לְהַצִּיל
   </sp>
   <sp>
    אֶת שְׁנֵינוּ פֹּה מִנִּקְמַת אוֹיֵב פֶּרֶא;
   </sp>
   <sp>
    הַחוֹמָה מִתְמוֹטֶטֶת…
   </sp>
   <sp>
    <speaker id="עכן">
     עכן
    </speaker>
    כנעור מתרדמת-קסמים
   </sp>
   <sp>
    אוֹתָךְ אַצִּיל
   </sp>
   <sp>
    הֲלֹא עָרַבְתִּי לָךְ חַיָּיִךְ… בֹּאִי,
   </sp>
   <sp>
    בִּשְׂמֹאלִי אֶחְבֹּק אוֹתָךְ וּבִימִינִי
   </sp>
   <sp>
    חֲנִית…
   </sp>
   <sp>
    <speaker id="רחב">
     רחב
    </speaker>
    מפחד בלהות-מות פג שכרון אהבתה והיא מתחננת
   </sp>
   <sp>
    אִם תָּמוּת אַתָּה, מִי יִפְדֵּנִי
   </sp>
   <sp>
    מִיַּד אַחֶיךָ… מתחמקת מזרועותיו.
   </sp>
   <sp>
    <speaker id="עכן">
     עכן
    </speaker>
    אוחז בה בחזקה, אכוּל עגבתו
   </sp>
   <sp>
    הִתְאַוִּית צְחוֹק אָנוּשׁ…
   </sp>
   <sp>
    אַתְּ, בַּת-יְרִיחוֹ, עָפְרַת שְׂדֵרוֹת-בָּשְׂמָהּ,
   </sp>
   <sp>
    לִלְבִיא-הַמִּדְבָּר עָרְגָה נַפְשֵׁ חֶרֶשׁ,
   </sp>
   <sp>
    וּבְבוֹאוֹ מֶה חָרַדְתְּ, וַתַּחְפְּצִי
   </sp>
   <sp>
    לִבְלֹם תַּאֲנָתוֹ, כִּי יָרֵאת אֶת נַפְשֵׁךְ …
   </sp>
   <sp>
    וַאֲנִי חֵרַפְתִּי לָךְ הַכֹּל…
   </sp>
   <sp>
    <speaker id="רחב">
     רחב
    </speaker>
    רועדת בזרועותיו ממצוקת הלילה ההומה
   </sp>
   <sp>
    קוֹל הַחֲלָלִים,
   </sp>
   <sp>
    קוֹל אַחַי הַמּוּמָתִים הִנֵּה אֶשְׁמַע,
   </sp>
   <sp>
    קוֹל דַּם יְרִיחוֹ הוּא – יוֹם מָחָר חַכֵּה
   </sp>
   <sp>
    וְאֶהְיֶה לָךְ…
   </sp>
   <sp>
    <speaker id="עכן">
     עכן
    </speaker>
    מהדקה אליו
   </sp>
   <sp>
    יוֹם מָחָר?… אוֹתוֹ וְכָל
   </sp>
   <sp>
    הַבָּאִים אַחֲרָיו עוֹד – בַּלֵּיל הַזֶּה
   </sp>
   <sp>
    שִׁלַּמְתִּים: בְּלֵילֵךְ, רָחָב…
   </sp>
   <sp>
    <speaker id="רחב">
     רחב
    </speaker>
    קולה חנוק מדמעות
   </sp>
   <sp>
    אִם אֵין אִשָּׁה
   </sp>
   <sp>
    לְךָ שָׁם, אֵם אוֹ אָחוֹת?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    מִדְבָּר שָׁם,
   </sp>
   <sp>
    וְסַלְעֵי-דְמִי וּשְׁרַב-הַחוֹל הָאוֹכֵל,
   </sp>
   <sp>
    וְחֻקֵּי-אֵל וְדֶרֶךְ אַחַת פְּתוּחָה,
   </sp>
   <sp>
    שָׁם תִּפְגַּשׁ אָח אוֹ צָר, אַךְ אֵין אִישׁ עוֹבֵר
   </sp>
   <sp>
    לְתֻמּוֹ דַרְכּוֹ וְיַסֵּב אֶת הַמַּחֲנוֹת…
   </sp>
   <sp>
    מַה-לִּי עָזַבְתִּי שָׁם בֵּין צְחִיחֵי-לַהַט?
   </sp>
   <sp>
    פֹּה מַעְיַן-הָרִים מֵקִיר מַיִם חַיִּים,
   </sp>
   <sp>
    וּשְׂפָתַי, פְּרוּמוֹת-עֶרְגָּה, נִצְמְדוּ
   </sp>
   <sp>
    בְּצִמְאוֹן-אֵשׁ אֶל גְּדוֹתָיו קְרִירֵי-רְוָיָה –
   </sp>
   <sp>
    פֹּה צֵל וְרֹךְ וָאָתְּ…
   </sp>
   <sp>
    הנרות כבו כֻלם, רק אור הסהר ופלדות הדלֵקה נשקפים בעד החלונות.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    הַאִם לֹא זָרָה
   </sp>
   <sp>
    עַד-עַתָּה לְךָ הָיִיתִי – עַד הַלֵּיל?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    לִי זָרָה אָתְּ?… עוֹד תְּמוֹל בְּמִדְבַּר-מוֹאָב,
   </sp>
   <sp>
    מִגַּנֵּי יְרִיחוֹ, נוֹדְפֵי בֶשֶׂם טָלוּל,
   </sp>
   <sp>
    בַּתְּמָרִים לִי נִשְׁקַפְתְּ כְּמַלְכָּה בוֹצְרָה
   </sp>
   <sp>
    רִמּוֹנֵי שְׁקִיעַת-פָּז אֶל טַנְאֵי-גֹמֶא…
   </sp>
   <sp>
    <speaker id="רחב">
     רחב
    </speaker>
    כל יצוריה מרֻתָּקים מפחד
   </sp>
   <sp>
    רְאֵה כִּידוֹדֵי-אֵשׁ…
   </sp>
   <sp>
    <speaker id="עכן">
     עכן
    </speaker>
    נכנף בזרועותיה
   </sp>
   <sp>
    בְּהֵיכָל סְפוּן-אֲרָזִים
   </sp>
   <sp>
    כּוּשִׁיּוֹת סָכוּ זְרוֹעֵךְ וּלְבֶן-שָׁדֵךְ
   </sp>
   <sp>
    בְּרֵאשִׁית שַׁמְנֵי-מֹר מֵאַגְּנוֹת-זָהָב…
   </sp>
   <sp>
    <speaker id="רחב">
     רחב
    </speaker>
    נחשולי קֹר וחֹם מזעזעים את גֵוה
   </sp>
   <sp>
    קוֹל תְּרוּעָה אֶשְׁמַע, אֶרְאֶה הַסֻּלָּמוֹת
   </sp>
   <sp>
    מֻצָּבִים לַחַלּוֹנוֹת…
   </sp>
   <sp>
    <speaker id="עכן">
     עכן
    </speaker>
    דבריו ממקֻטעים, כדברי האיש הלוגם בצמאונו מים חיים
   </sp>
   <sp>
    אֶת פִּרְדָּתִי
   </sp>
   <sp>
    הִכִּיתִי לְהַטּוֹתָהּ דֶּרֶךְ יְרִיחוֹ,
   </sp>
   <sp>
    בְּטֶרֶם יָבֹא זָר מִמַּחֲנֵה אַחַי,
   </sp>
   <sp>
    וְיִכְבֹּש אוֹתָךְ לוֹ…
   </sp>
   <sp>
    <speaker id="רחב">
     רחב
    </speaker>
    מתעלפת, רק שפתיה דובבות חרש
   </sp>
   <sp>
    גִּבּוֹרִי…
   </sp>
   <sp>
    בחדר אפלת-דמי; שני גופים חבוקים, ונשימתם עזה לוהטת. פתאם יגדל
השאון עד-מאד, החלונות נִפָּצִים, מהמסדרון עולה קול המֻלה רבה.
   </sp>
   <sp>
    <speaker id="רחב">
     רחב
    </speaker>
    נעורה פתאם וקופצת ממקומה. אחוזה פחד-מות
   </sp>
   <sp>
    יְרִיחוֹ
   </sp>
   <sp>
    בּוֹעֶרֶת!…
   </sp>
   <sp>
    הדלת נפתחת ברעש ואיש-צבא ישראלי פורץ החדרה וחרבו שלופה.
   </sp>
   <sp>
    <speaker id="עכן">
     עכן
    </speaker>
    מפֻכָּח משכרונו העז
   </sp>
   <sp>
    אֵל יִשְׂרָאֵל!…
   </sp>
   <sp>
    שולף את חניתו ומֵגן על רחב.
   </sp>
   <sp>
    דמדומי-שחר על-פני יריחו.
החצר החיצונה למקדש האשרה אשר בעלילה הראשונה. עמודי-השיש
מנֻפָּצים, ראש השׂעיר כרות, שובך היונים נטוש לארץ והשער הרוס.
בליטי החומה עשנים מרחוק והררי-מואב, מערפלי שחר ועשן, נשקפים בכל גאונם.
על-יד פסל השׂעיר עומד חַיָל עברי נשען על כידונו. משמאל בא הכהן
המצרי.
   </sp>
   <sp>
    <speaker id="הכהן">
     הכהן
    </speaker>
    המצרי אינו מרגיש בתוך אפלת-הדמדומים
   </sp>
   <sp>
    בחַיָל. פוסע לאט ומחטט במקלו המעוקל באפר חרבות המקדש. חושף
פתאם אוּד עשֵן, נצב עליו ארֻכות ומדבר לנפשו
   </sp>
   <sp>
    אַל יִדְעַךְ אַחֲרוֹן שְׁבִיבְךָ, אוּד-הַקֹּדֶשׁ,
   </sp>
   <sp>
    וּלְדוֹרוֹת פֹּה יָקוּמוּ תַגִּיד אִשּׁוֹ
   </sp>
   <sp>
    עֲלִילוֹת אֵלִים, קָרְסוּ בְמִקְדְּשֵׁיהֶם,
   </sp>
   <sp>
    וְיוֹצְרֵי אוֹר, בִּדְלֵקַת חָרְבָּן אֻכְּלוּ,
   </sp>
   <sp>
    וַיִּהְיוּ אֵפֶר דַּק – שַׁלִיטֵי שָׁמֶשׁ;
   </sp>
   <sp>
    וּתְסַפֵּר עַל מִזְבֵּחַ, בֵּין רִצְפּוֹתָיו
   </sp>
   <sp>
    דַּם-אִשָּׁה לָחֲכָה שַׁלְהֶבֶת לְשׁוֹנְךָ;
   </sp>
   <sp>
    עַל מַחְתַּת-זָהָב, מְקֻטֶּרֶת שְׁחֵלֶת,
   </sp>
   <sp>
    וְעַל כֹּהֲנִים, לְבוּשֵׁי בוּץ וּתְכֵלֶת,
   </sp>
   <sp>
    בְּמֶלְקְחֵי-הַפָּז מֵאוֹרְךָ לָקְחוּ
   </sp>
   <sp>
    לְהַעֲלוֹת נֵר-הַתָּמִיד צַח-הַשָּׁמֶן…
   </sp>
   <sp>
    מניף את האוּד החרוּך
   </sp>
   <sp>
    לוּ נֶצַח תִּלְהַט, אוּדִי, עֵד וּמִכְשׁוֹל
   </sp>
   <sp>
    לְדוֹרוֹת עָתִיד, שׁוֹפְעֵי-אוֹן, הַבָּאִים
   </sp>
   <sp>
    לְהָקִים מִבְצַר-חָסְנָם: קַר וּמְרַפֶּה
   </sp>
   <sp>
    אֶל נַפְשָׁם תָּצִיץ אָז, עַד תִּרְעַד יָדָם,
   </sp>
   <sp>
    אֲשֶׁר תָּטוּחַ עוֹד הַיְסוֹד, כִּי פִתְאֹם,
   </sp>
   <sp>
    לְאוֹר-שַׁלְהַבְתְּךָ הַקּוֹפֵא-שׁוֹמֵם,
   </sp>
   <sp>
    עֵין רוּחָם תַּחַז בֶּדֶק סָתוּם, נֶעְלָם
   </sp>
   <sp>
    בְּמִפְעַל-רָהְבָּם, בֶּדֶק רַב, אֲשֶׁר
   </sp>
   <sp>
    בְּטִיחַ וּבַגֶּפֶס לֹא יִסָּכֵר,
   </sp>
   <sp>
    וּמִמַּחְתַּרְתּוֹ יִלְעַג לְכָל מֶלֶט…
   </sp>
   <sp>
    וְזָנְחוּ אִישׁ אֲנָכוֹ וְכֵילַפּוֹ,
   </sp>
   <sp>
    וּנְבוּבֵי-תִקְוָה דֹם יָרִימוּ אוֹתְךָ,
   </sp>
   <sp>
    לְמִקְדָּשׁ רִאשׁוֹן שָׂרִיד וּלְאֵל-קְדוּמִים,
   </sp>
   <sp>
    וְזֵכֶר-קֹדֶשׁ עַל-פְּנֵי דַרְכֵי-מֶרֶד…
   </sp>
   <sp>
    הולך לעבר ימין ונתקל בחַיָל.
   </sp>
   <sp>
    <speaker id="החיל">
     החיל
    </speaker>
    נעור מתרדמתו, גודר את הדרך בעדו
   </sp>
   <sp>
    עֲמֹד!… הֲלָנוּ אָתָּה?
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    מִצְרִי אָנִי.
   </sp>
   <sp>
    צָפוֹנָה דַרְכִּי אַעַשׂ.
   </sp>
   <sp>
    <speaker id="החיל">
     החיל
    </speaker>
    מפנה דרך
   </sp>
   <sp>
    מַהֵר לֵךְ,
   </sp>
   <sp>
    עֲבֹר מִזֶּה…
   </sp>
   <sp>
    <speaker id="הכהן המצרי">
     הכהן המצרי
    </speaker>
    פונה ללכת ושב
   </sp>
   <sp>
    עוֹד טֶרֶם זָרְחָה שֶׁמֶשׁ
   </sp>
   <sp>
    וּכְבָר הָעָם מִתְאַסֵּף מֵעֲבָרָיו –
   </sp>
   <sp>
    הֲנָפַל דָּבָר פֹּה?
   </sp>
   <sp>
    <speaker id="החיל">
     החיל
    </speaker>
    סוקר אותו בחשד
   </sp>
   <sp>
    מַה-לְּךָ כִּי תִשְׁאַל,
   </sp>
   <sp>
    הַזָּר…
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    אַל תִּרְגַּז… עוֹבֵר-דְּרָכִים אָנִי…
   </sp>
   <sp>
    וְיֵשׁ כִּי אֶמְצָא מָלוֹן לִי בְאֶרֶץ
   </sp>
   <sp>
    רְחוֹקָה, וְהָיָה שָׁם כִּי יִשְׁאָלוּנִי
   </sp>
   <sp>
    לְכָל הַקּוֹרוֹת אוֹתִי, וְסִפַּרְתִּי
   </sp>
   <sp>
    לָהֶם אֶת-כֹּל רָאִיתִי וּמְצָאָתְנִי.
   </sp>
   <sp>
    החיל שמח לקראת חברת איש וקול-דברים בדמי האפלה
שמסביב
   </sp>
   <sp>
    אָז טוֹב לְךָ לְבַשֵּׂר בֵּין הָעַמִּים
   </sp>
   <sp>
    אֶת נִצְחוֹן עַם-יִשְׂרָאֵל וֵאלֹהָיו,
   </sp>
   <sp>
    מִגַּלּוֹת חֶרְפַּת בְּנוֹ, הַנִּשְׁפָּט פֹּה
   </sp>
   <sp>
    כַיּוֹם…
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    מֶה עָשָׂה?
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    בָּגַד בֵּאלֹהָיו
   </sp>
   <sp>
    וּבְעַמּוֹ; וּבְנִאוּפֵי קְדֵשַׁת כְּנַעַן
   </sp>
   <sp>
    אֶת כְּבוֹדוֹ הֵמִיר.
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    בֶּן-אֲסַפְסוּף!
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    לֹא!
   </sp>
   <sp>
    כִּי רֹאשׁ בֵּית-אָב וְשַׂר בְּשִׁבְטוֹ הוּא,
   </sp>
   <sp>
    וּלְאִשָּׁה נִפְתָּה; שָׁכַח מִצְוַת אֵל
   </sp>
   <sp>
    וַיִּשְׁלַח יָד בַּחֵרֶם… בְּדָם עֲוֹנוֹ
   </sp>
   <sp>
    יְכֻפָּר.
   </sp>
   <sp>
    <speaker id="הכהן">
     הכהן
    </speaker>
    המצרי כשואל לתֻמו
   </sp>
   <sp>
    וְהִיא – הֲתָפְשׂוּ אוֹתָהּ?
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    אוֹתָהּ
   </sp>
   <sp>
    בַּשְּׁבִי לָקַחְנוּ…
   </sp>
   <sp>
    רואה קבוצת אנשים עוברים בקצה השדרות על-יד השער
   </sp>
   <sp>
    רְאֵה, מִי אֵלֶּה הֵם,
   </sp>
   <sp>
    הָעוֹבְרִים שָׁם בַּלָּאט?
   </sp>
   <sp>
    מביט אל ירכתי החצר להבחין בהולכים.
   </sp>
   <sp>
    <speaker id="הכהן המצרי">
     הכהן המצרי
    </speaker>
    לנפשו
   </sp>
   <sp>
    כִּי רָחָב הִיא,
   </sp>
   <sp>
    הַדָּבָר נָכוֹן לִי… עַל-פְּנֵי חֳרָבוֹת,
   </sp>
   <sp>
    עַל עִיֵּי מִקְדַּשׁ-הָאֲשֵׁרָה צִיּוּן
   </sp>
   <sp>
    לְחֹסֶן מֻגָּר הִיא נִצֶּבֶת עָתָּה:
   </sp>
   <sp>
    יְרִיחוֹ צִוְּתָה לָהּ נְקַם-הֲדָרָהּ
   </sp>
   <sp>
    בְּכוֹבְשִׁים פְּרָאִים… לֹא בְכֹחַ-נֶשֶׁק,
   </sp>
   <sp>
    וְלֹא בְקִלְלַת-אֵל יְרִיחוֹ תִקֹּם –
   </sp>
   <sp>
    בִּיפִי בַת-טִפּוּחֶיהָ, כְּלִילַת-חֶמְדָּה,
   </sp>
   <sp>
    בְּרֹךְ שֶׁעֻדַּן יוֹבְלִים מִתַּמְרוּקֵי
   </sp>
   <sp>
    תְמָרֶיהָ וְדוֹרוֹת בּוֹ הִשְׁקִיעוּ אוֹנָם –
   </sp>
   <sp>
    בְּאֵלֶּה תִקֹּם…
   </sp>
   <sp>
    <speaker id="החיל">
     החיל
    </speaker>
    פונה אל הכהן
   </sp>
   <sp>
    זוֹרְעִים מֶלַח הֵם
   </sp>
   <sp>
    עַל אַדְמַת יְרִיחוֹ: אוֹת לְשִׁמְמוֹת-נֶצַח,
   </sp>
   <sp>
    וְקִלְלַת עָם וָאֵל לָזֶה שֶׁיָּבֹא
   </sp>
   <sp>
    וְיָשׁוּב לָחֹן טֻמְאַת שִׁמְמוֹתֶיהָ
   </sp>
   <sp>
    בְּגַרְזֶן אוֹ בְאֵת…
   </sp>
   <sp>
    <speaker id="הכהן המצרי">
     הכהן המצרי
    </speaker>
    מבליג על התרגשותו
   </sp>
   <sp>
    אִם הוּא, אֲשֶׁר
   </sp>
   <sp>
    לוֹ מִשְׁפַּט-אָח, יִשָּׁפֵךְ דָּמוֹ עָתָּה –
   </sp>
   <sp>
    הֲיֵשׁ כִּי הִיא תִנָּקֶה?
   </sp>
   <sp>
    <speaker id="החיל">
     החיל
    </speaker>
    שותק וחוכך בדעתו, אך תשוקת הדבור גוברת עליו
   </sp>
   <sp>
    יָפָה הִיא
   </sp>
   <sp>
    לִמְאֹד, וְאִם תִּמְצָא חֵן בְּעֵינֵי אַחַד
   </sp>
   <sp>
    הַשּׁוֹפְטִים אוֹ הַכֹּהֲנִים וְתֶחִי…
   </sp>
   <sp>
    מוסיף חרש
   </sp>
   <sp>
    שָׁמַעְתִּי, כִּי בַחֲקֹר הַכֹּהֵן אֶת
   </sp>
   <sp>
    הָעֵדִים תְּמוֹל, בְּלִבּוֹ חָמַד אוֹתָהּ…
   </sp>
   <sp>
    <speaker id="הכהן המצרי">
     הכהן המצרי
    </speaker>
    לנפשו
   </sp>
   <sp>
    לֹא שָׁוְא בָּטַחַתְּ בּוֹ, הַקְּדֵשָׁה: כָּמְרֵי
   </sp>
   <sp>
    הַבֵּל וְהָאֲשֵׁרָה עָבְדוּ לוֹ,
   </sp>
   <sp>
    וְעוֹבְדֵי אֵל-הַמִּדְבָּר, רַב-הַקִּנְאָה,
   </sp>
   <sp>
    גַּם-הֵמָּה יַחְמְדוּ בַסֵּתֶר אוֹתוֹ…
   </sp>
   <sp>
    מוסיף לאט, כמבקש פתרון רב
   </sp>
   <sp>
    בְּדַרְכִּי אֶל הָאֵל מְצָאתִיךְ תָּמִיד,
   </sp>
   <sp>
    הָאִשָּׁה… מִי לִי יַגִּיד, אִם תָּסֹלִּי
   </sp>
   <sp>
    אוֹ תִגְדְּרִי הַדֶּרֶךְ אֵלָיו…
   </sp>
   <sp>
    החַיָל תמֵהַ לדברי האיש. אנשי-צבא באים, מובילים את עכן
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    הִנֵּה
   </sp>
   <sp>
    הוּא מוּבָל… מַהֵר סוּר מִזֶּה, הַזָּר…
   </sp>
   <sp>
    אנשי-הצבא אוסרים את עכן אל אתיק בירכתי הבימה ועוברים יחד עם
החַיָל אל העבר השני.
   </sp>
   <sp>
    <speaker id="הכהן המצרי">
     הכהן המצרי
    </speaker>
    מכיר בעכן את העמלקי ונגש אליו
   </sp>
   <sp>
    הַאַתָּה זֶה?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    כֵּן. שׁוּב נִפְגָּשְׁנוּ…
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    אַתָּה
   </sp>
   <sp>
    בַכּוֹבְשִׁים פֹּה – וּבוֹגֵד…
   </sp>
   <sp>
    <speaker id="עכן">
     עכן
    </speaker>
    בשחוק מר
   </sp>
   <sp>
    אָח לַכּוֹבְשִׁים
   </sp>
   <sp>
    לְבַת-הָאוֹיֵב שְׁלַל-נִצְחוֹנִי אֶתְנָן
   </sp>
   <sp>
    הֵבֵאתִי.
   </sp>
   <sp>
    <speaker id="הכהן המצרי">
     הכהן המצרי
    </speaker>
    פניו הערים מתחלפים שוב בשויון-נפש
מָחלט; אין זיז ואין רטט בקולו, וכֻלו כאיש העומד מרחוק,
בטוח בגדרו וסוקר הכל
   </sp>
   <sp>
    לוּ רַק זֹאת, לֹא יוֹתֵר, לָהּ
   </sp>
   <sp>
    נָתַתָּ: שְׁלַל-נִצְחוֹנְךָ – רַב הַמְּחִיר
   </sp>
   <sp>
    גְּמָלַתְךָ בַּעֲדוֹ… מִי הָאִישׁ וְיִשְׁפֹּט:
   </sp>
   <sp>
    מִשְּׁנַיִם אֵלֶּה מָה הַנִּכְבָּד יוֹתֵר.
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    צָדַקְתָּ: לֹא נִחַמְתִּי עַל הַתְּמוּרָה…
   </sp>
   <sp>
    שותקים שניהם רגע.
   </sp>
   <sp>
    אַךְ מַה-מִּמֶּנִּי לָקְחָה עוֹד, כִּי תֹאמַר
   </sp>
   <sp>
    אֲשֶׁר נָתַתִּי יוֹתֵר?
   </sp>
   <sp>
    <speaker id="הכהן המצרי">
     הכהן המצרי
    </speaker>
   </sp>
   <sp>
    בְּקִנְיָנוֹ
   </sp>
   <sp>
    כַּטּוֹב בְּעֵינָיו יַעַשׂ אִישׁ; בִּכְבוֹדוֹ
   </sp>
   <sp>
    גַּם עַמּוֹ יֵחָד… כְּבוֹד הָעָם מִמְּךָ
   </sp>
   <sp>
    יִדָּרֵשׁ.
   </sp>
   <sp>
    <speaker id="עכן">
     עכן
    </speaker>
    אינו נעלב; בקול שוקט
   </sp>
   <sp>
    כְּבוֹד הָעָם?… הַאִם גִּלִּיתִי
   </sp>
   <sp>
    בִמְחִיר אַהֲבָתִי-אָשְׁרִי סוֹד לְאוֹיְבוֹ
   </sp>
   <sp>
    וְאִם שְׂרוֹךְ-נַעֲלוֹ נִפְקַד?… חַיַּי אָנִי
   </sp>
   <sp>
    שִׁלַּמְתִּי…
   </sp>
   <sp>
    <speaker id="הכהן המצרי">
     הכהן המצרי
    </speaker>
    דבריו, ללא אמונה, ללא התלהבות
ורגש, חותכים כאזמל קר וחד
   </sp>
   <sp>
    וְאִם עַל כְּבוֹדוֹ, הוֹנוֹ יָגֵן
   </sp>
   <sp>
    הָעָם – אֶת נַפְשְׁךָ לָאֵל חִיַּבְתָּ…
   </sp>
   <sp>
    <speaker id="עכן">
     עכן
    </speaker>
    כֻּלו התלהבות רבת-בטחון
   </sp>
   <sp>
    לָאֵל?… הוּא קָרוֹב עַתָּה לִי בְּחָטְאִי
   </sp>
   <sp>
    מִכָּל הַיָּמִים, לוֹ נִקֵּיתִי… אֵלִי
   </sp>
   <sp>
    מִכְּאֵב-הַחֵטְא רִאשׁוֹנָה עָנָה לִי,
   </sp>
   <sp>
    וָאֶשְׁמַע קוֹלוֹ לֹא מִמּוּסַר כֹּהֵן,
   </sp>
   <sp>
    הַנּוֹשֶׁה חוֹב, מֵעוֹלָם לֹא לָוִיתִיו;
   </sp>
   <sp>
    גַּם לֹא מֵאִמְרַת נָבִיא צְרוּפַת-אֵשׁ,
   </sp>
   <sp>
    הַמְדַבֵּר לִי בְחָזוֹן רַב-תַּעֲלוּמָה,
   </sp>
   <sp>
    קוֹל-סְלִיחָה אֶשְׁמָע… הוּא, הַפּוֹקֵד עָוֹן
   </sp>
   <sp>
    וְשָׂם לוֹ זְבוּל בְּעַרְפִלֵּי-מְרוֹמִים,
   </sp>
   <sp>
    וְקִנְּאוּ לוֹ כָל שׁוֹפְטַי פֹּה כַיּוֹם –
   </sp>
   <sp>
    מֵחֶבְיוֹן-סִתְרוֹ עַתָּה נִגְלָה לִי,
   </sp>
   <sp>
    וְנִכְנְפָה הַנֶּפֶשׁ הַחוֹטֵאת
   </sp>
   <sp>
    בְּצֵל הָרַחֲמִים…
   </sp>
   <sp>
    <speaker id="הכהן המצרי">
     הכהן המצרי
    </speaker>
    אל נפשו
   </sp>
   <sp>
    עוֹד מְעַט וְיָבֹאוּ
   </sp>
   <sp>
    וּבְקִנְאַת-אֵל יוֹצִיאוּ מִשְׁפַּט-אָח
   </sp>
   <sp>
    וְיִרְחֲצוּ מִדָּמוֹ אֶת יְדֵיהֶם…
   </sp>
   <sp>
    הַצֶּדֶק, צָעִיף לוֹ, בּוֹ יִתְכַּס תָּמִיד:
   </sp>
   <sp>
    כֹּה פָקַד אֵל, כֹּה יִדְרשׁ כְּבוֹד הָעָם –
   </sp>
   <sp>
    הַחֵטְא, גְּלוּי-פָּנִים, בְּאֵשׁ וּבְדָם הוּא נִכְתָּם,
   </sp>
   <sp>
    עַל-כֵּן בַּמִּשְׁפָּט הוּא יִכָּשֵׁל…
   </sp>
   <sp>
    מביט נדהם אל עכן, הנשען שוקט-חולם אל העמוד; פתאם משתער על עכן
   </sp>
   <sp>
    כִּי
   </sp>
   <sp>
    מַדּוּעַ שָׁלֵו אַתָּה כָּכָה – אַתָּה,
   </sp>
   <sp>
    הַנִּרְדָּף?… דָּמַי יִצְעֲקוּ לָעשֶׁק,
   </sp>
   <sp>
    וּמֶרֶד רַב בְּלִי-אוֹן יַקְדִּיחַ קְרָבַי:
   </sp>
   <sp>
    וַאֲנִי לַמֶּרְחָק וְלַחַיִּים פְּתוּחָה
   </sp>
   <sp>
    עוֹד דַּרְכִּי…
   </sp>
   <sp>
    <speaker id="עכן">
     עכן
    </speaker>
    באותה השלוה
   </sp>
   <sp>
    בְּשֶׁקֶט זֶה, הַמְרוֹמָם עַל
   </sp>
   <sp>
    כָּל מֶרֶד, שֻׁלַּם לִי הַכֹּל… הֲלֹא
   </sp>
   <sp>
    אָמַרְתָּ: גַּל אֶת-אָחִיו הָדֹף יֶהְדֹּף,
   </sp>
   <sp>
    מֵהֶם וָהָלְאָה יִשְׁטֹף דְּכִי הַנָּהָר –
   </sp>
   <sp>
    אֲבָל עוֹד יֵשׁ, הַכֹּהֵן, דָּבָר וְהוּא
   </sp>
   <sp>
    גַּם מֵהַנָּהָר וְדָכְיוֹ נִכְבָּד…
   </sp>
   <sp>
    <speaker id="הכהן המצרי">
     הכהן המצרי
    </speaker>
    קולו כקול הנאבק על עֶברי שאול
   </sp>
   <sp>
    מַה-זֶּה?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    הַחוֹף…
   </sp>
   <sp>
    הכהן נרתע כמעט וראשו מוּרד לארץ.
   </sp>
   <sp>
    <speaker id="החיל">
     החיל
    </speaker>
    נגש והודף את הכהן
   </sp>
   <sp>
    הַמִּצְרִי, לֵךְ עֲבֹר מִזֶּה,
   </sp>
   <sp>
    הַשּׁוֹפְטִים בָּאִים… שב לעבר ימין.
   </sp>
   <sp>
    <speaker id="הכהן המצרי">
     הכהן המצרי
    </speaker>
    בפנותו ללכת
   </sp>
   <sp>
    אַתָּה, אֵל-הַפְּלָאוֹת!
   </sp>
   <sp>
    עַל חָרְבוֹת עִיר וְאָדָם תִּצְעַד גֵּא
   </sp>
   <sp>
    וְאֵין חֲנִינָה פֹה לִנְקַם-זַעְמֶךָ,
   </sp>
   <sp>
    וּבְסַעַר-חֵמָה תַשְׁמִיד חַיֵּי-דוֹרוֹת –
   </sp>
   <sp>
    הָהּ, מַה-שְּׂנֵאתִיךָ, אֱלֹהִים הַנּוֹקֵם! –
   </sp>
   <sp>
    וּפִתְאֹם בְּלֵב הַבּוֹגֵד מִשְׁכַּן-רַחֲמִים
   </sp>
   <sp>
    בָּחַרְתָּ לְךָ וַתִּפְרֹשׂ כְּנַף-הַסְּלִיחָה…
   </sp>
   <sp>
    עומד במבוא החצר, נושא עיניו אל חרבות יריחו ואל השמש הדורכת
ממזרח
   </sp>
   <sp>
    רָז אֶחָד יֵשׁ וּבְאִשּׁוֹ נִשְׂרְפָה
   </sp>
   <sp>
    יְרִיחוֹ, מֹף וְנִינְוֵה תִּשָּׂרַפְנָה;
   </sp>
   <sp>
    וְהוּא צַח-בָּהִיר יָהֵל אֶת עִיֵּיהֶן,
   </sp>
   <sp>
    כְּזָרְחוֹ כְבָר עַל אַבְנֵי-פִנּוֹתֵיהֶן,
   </sp>
   <sp>
    וְשׁוֹקֵט כֹּה… אוֹ אוּלַי נִשְׂגָּב הוּא,
   </sp>
   <sp>
    רָז-אֱלֹהִים זֶה, עַל-כָּל-אֵלֶּה יָחַד?…
   </sp>
   <sp>
    יוצא. אלדד ומידד השופטים באים.
   </sp>
   <sp>
    <speaker id="מידד">
     מידד
    </speaker>
   </sp>
   <sp>
    בְּאָחִיו אִם אִישׁ יַשֶּׁה פִקְדוֹן-כַּסְפּוֹ,
   </sp>
   <sp>
    אוֹ רִיב-מִשְׁפָּחָה כִּי יָבִיאוּ לָנוּ,
   </sp>
   <sp>
    וְנֵדַע לִשְׁפֹּט – אוּלָם מִשְׁפַּט נֶפֶשׁ,
   </sp>
   <sp>
    לְעַמָּהּ אוֹ לָאֵל כִּי חָטֹא תֶחֱטָא,
   </sp>
   <sp>
    אִם יֻגַּשׁ לָנוּ – מִשְׁפַּט אָח וְאָדָם,
   </sp>
   <sp>
    כַּיּוֹם הַזֶּה בִירִיחוֹ, אָז רַק נֵדַע,
   </sp>
   <sp>
    מַה-נֶּעְדַּר לָנוּ הוּא…
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    לֹא! כִּי כָל-יוֹם,
   </sp>
   <sp>
    בִּקְרֹא הַכֹּהֲנִים לָעָם בַּשּׁוֹפָר,
   </sp>
   <sp>
    וְעַל פֶּתַח אֹהֶל-אֵל, עַל שְׂפַת-הַכַּרְכֹּב
   </sp>
   <sp>
    לַמִּזְבְּחוֹת, הַנּוֹדְפִים אֵדֵי-חֵלֶב,
   </sp>
   <sp>
    יְשַׁנְּנוּ תוֹרָתָם, וְעוֹד הַבַּד
   </sp>
   <sp>
    סְפוּג-הַדָּם יְכַס מָתְנֵיהֶם – אֵת
   </sp>
   <sp>
    בֶּן-עַמְרָם אֶזְכֹּר וְאֵת הָעָם הַנֶּעֱזָב…
   </sp>
   <sp>
    הֲלֹא עוֹד מְעַט בְּבוֹאוֹ לְהִתְנַחֵל
   </sp>
   <sp>
    בְּמוֹלַדְתּוֹ, וִיהִי כְמִסְפַּר כַּרְסֵי
   </sp>
   <sp>
    הַכֹּהֲנִים שָׁם מִסְפַּר מִזְבְּחוֹתָיו,
   </sp>
   <sp>
    וְעַל חַטְאוֹת בֵּית-יִשְׂרָאֵל מִשְׁפְּחוֹתֵיהֶם
   </sp>
   <sp>
    יָכֹסּוּ.
   </sp>
   <sp>
    <speaker id="מידד">
     מידד
    </speaker>
   </sp>
   <sp>
    כֵּן דִּבַּרְתָּ: אֵלֶּה כֻלָּם,
   </sp>
   <sp>
    הַקִּנְאָה לֵאלֹהִים אֶת בְּשָׂרָם תֹּאכַל,
   </sp>
   <sp>
    וּכְנָמֵר יֶאֱרֹב מִן הַסּוּף לְטַרְפּוֹ,
   </sp>
   <sp>
    כֹּה יִצְפְּנוּ לְנֶפֶשׁ אָדָם חוֹטֵא.
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    וְהוּא כְאוֹמֵן אֶת-הַיּוֹנֵק נָשָׂא
   </sp>
   <sp>
    אוֹתָנוּ; וְאִם עֲיֵף-הַיְשִׁימוֹן כָּשַׁל
   </sp>
   <sp>
    הָעָם וַיִּלֹּן, כְּמַהּ נְוֵה-הַשַּׁלְוָה
   </sp>
   <sp>
    וּבִטְחַת-גּוֹי וְשִׂבְעַת דָּגָן, תִּירוֹשׁ –
   </sp>
   <sp>
    לְנַפְשׁוֹ הֵבִין, וּמִשְׁפָּטוֹ הֵבִיא
   </sp>
   <sp>
    לִפְנֵי הָאֱלֹהִים לְשַׁכֵּךְ
כֹּה עַל הַגְּבוּל בֵּין עָם וֶאֱלֹהַּ עָמַד,
   </sp>
   <sp>
    כְּגוֹאֵל רַב וּכְנָבִיא עַז-הַמִּשְׁפָּט,
   </sp>
   <sp>
    וְחֶסֶד-אֵל מֵעֵינָיו קָרַן תָּמִיד.
   </sp>
   <sp>
    <speaker id="מידד">
     מידד
    </speaker>
   </sp>
   <sp>
    וְאִם מֵעֹז נִצְחוֹנוֹ אָצַל לָנוּ
   </sp>
   <sp>
    וְיַד-אֱמוּנָה יָרְשָׁה חֶרֶב-אוֹנוֹ –
   </sp>
   <sp>
    בְּלוּחוֹת-אֶבֶן קָפְאָה דִבְרַת-אִשּׁוֹ,
   </sp>
   <sp>
    וְרוּחַ-אֵל בַּאֲרוֹן-הַקֹּדֶשׁ חָנוּט…
   </sp>
   <sp>
    הַר-הָעֲבָרִים! רַבֵּי תִקְוַת-עָתִיד,
   </sp>
   <sp>
    עָזַבְנוּ אוֹתְךָ וּלְמוֹלֶדֶת-אָבוֹת
   </sp>
   <sp>
    דַּרְכֵּנוּ שַׂמְנוּ – אַךְ מִמֶּנָּה גָּדוֹל
   </sp>
   <sp>
    הָאֵבֶל לוֹ, אֲשֶׁר עַל רֻכְסְךָ
   </sp>
   <sp>
    בִּזְרוֹעוֹת אֵל, לְשִׁיר מֶרְחַקָּיו נִשְׁמָע,
   </sp>
   <sp>
    אֶת מוֹתוֹ יָשֵׁן…
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    יָקִים אֱלֹהִים
   </sp>
   <sp>
    עוֹד נָבִיא לְיִשְׂרָאֵל… יִשְׁפְּטוּ
   </sp>
   <sp>
    הַכֹּהֲנִים בְּטֶרֶם בָּא, וּבְאֵשׁ
   </sp>
   <sp>
    דְּבַר אֱלֹהָיו אֶת מִזְבְּחוֹתָם יִתֹּץ…
   </sp>
   <sp>
    יהושע, הכהנים והשופטים באים. יושבים על העמודים ההרוסים.
   </sp>
   <sp>
    <speaker id="יהושע">
     יהושע
    </speaker>
   </sp>
   <sp>
    שִׁמְעוּ,
   </sp>
   <sp>
    הַשּׁוֹפְטִים! נְבָלָה נָפְלָה בְיִשְׂרָאֵל:
   </sp>
   <sp>
    כִּי זֶה הָאִישׁ הַנִּשְׁפָּט, עָכָן לְבֵית
   </sp>
   <sp>
    הַזַּבְדִּי, עָכַר עַמּוֹ וּבַחֵרֶם,
   </sp>
   <sp>
    בַּקֹּדֶשׁ לַאדֹנָי, אֶת יָדוֹ שָׁלָח…
   </sp>
   <sp>
    וְעַתָּה פָּרְשׁוּ מַה-יֵּעָשֶׂה לוֹ.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    הַגִּישׁוּ אֶת הָעֵדִים הֵנָּה…
   </sp>
   <sp>
    מן הקהל הנאסף בין השדרות יוצא עתניאל.
   </sp>
   <sp>
    אַתָּה
   </sp>
   <sp>
    הָלַכְתָּ עִמּוֹ לַחְפֹּר אֶת הָעִיר,
   </sp>
   <sp>
    וּלְבַדְּךָ שַׁבְתָּ – אֵיפֹה נִשְׁאַר עָכָן?
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    לֹא אֵדָע. שִׁלְשׁוֹם, כִּי נִפְרַדְנוּ פֹה,
   </sp>
   <sp>
    נִדְבַּרְנוּ, עוֹד בְּטֶרֶם תָּבוֹא שֶׁמֶשׁ,
   </sp>
   <sp>
    הִפָּגֵשׁ שׁוּב בִּמְבוֹא הַמִּקְדָּשׁ… הוּא
   </sp>
   <sp>
    לֹא בָא וָאָשׁוּב אֶל הַמַּחֲנֶה לְבַדִּי.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    הַאִם לֹא נִסָּה לְפַתּוֹתְךָ אַתָּה
   </sp>
   <sp>
    לַמָּעַל?
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    לֹא.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    וּזְמָמוֹ זֶה לֹא גִלָּה
   </sp>
   <sp>
    לְךָ בָּעִיר?
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    אַף שֶׁמֶץ… אָמְנָם הָיָה
   </sp>
   <sp>
    לְבָבוֹ סָר וְנִרְגָּשׁ מְאֹד.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    אֵין שָׁלוֹם
   </sp>
   <sp>
    לָרָשָׁע, מִמַּחֲשַׁבְתּוֹ יִרְגָּז: זֶה לִי
   </sp>
   <sp>
    הָאוֹת, כִּי לֹא מֵאַחֲרוֹ הַמּוֹעֵד –
   </sp>
   <sp>
    וּבְטֶרֶם צֵאתוֹ סָגְרוּ אֶת הַשָּׁעַר –
   </sp>
   <sp>
    לֹא שָׁב – מַחֲשֶׁבֶת-בֶּגֶד קִנְנָה בוֹ:
   </sp>
   <sp>
    וְזֶה מִשְׁפָּטוֹ מִשְׁפַּט-בּוֹגֵד.
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    אוּלַי
   </sp>
   <sp>
    לְבָבוֹ רַךְ וּבְתוֹךְ הָעִיר הִסְתַּתֵּר
   </sp>
   <sp>
    עַד יֶחְדַּל קְרָב, וְלֹא דִין-בּוֹגֵד לוֹ,
   </sp>
   <sp>
    רַק חֶרְפַּת-בֵּיתוֹ גְמוּל לְפַחְדּוֹ יִהְיֶה.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    לְשׁוֹן-הַזָּהָב וְאַדֶּרֶת-שִׁנְעָר,
   </sp>
   <sp>
    מְצָאנוּם אֶצְלוֹ, עֵדִים הֵם, כִּי לֹא
   </sp>
   <sp>
    מִפַּחַד-חֶרֶב נָס, אַךְ תַּאֲוַת-הוֹן
   </sp>
   <sp>
    הֱסַתּוּ לִמְעֹל.
   </sp>
   <sp>
    <speaker id="עתניאל">
     עתניאל
    </speaker>
   </sp>
   <sp>
    אֶזְכֹּר עוֹד: מֵהוֹד
   </sp>
   <sp>
    יְרִיחוֹ רוּחוֹ פָעֲמָה וַתָּחָס
   </sp>
   <sp>
    עַל זֶה הַיְקָר, הַמָּחֳרָם פֹּה, עֵינוֹ.
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    אֵשׁ זָרָה אָז עִוְּרַתָּה: לֹא הִסְכִּינָה
   </sp>
   <sp>
    עִם רַהַב הַבְלֵי-שָׁוְא, הִסְכִּינוּ אָנוּ;
   </sp>
   <sp>
    וְלֹא מֵחָשְׁקוֹ הוֹן-הַחֵרֶם מָעַל,
   </sp>
   <sp>
    אַךְ נִפְתָּה לֵב הָאִישׁ לַיְקָר הַזָּר…
   </sp>
   <sp>
    <speaker id="פינחס">
     פינחס
    </speaker>
    בקנאתו
   </sp>
   <sp>
    עַל-זֹאת עוֹד יִכְבַּד פִּשְׁעוֹ: לֹא אֶת עָשְׁרָם
   </sp>
   <sp>
    לְבַד בְּלִבּוֹ חָמַד – עֵינָיו תָּרוּ
   </sp>
   <sp>
    לְהוֹד-הַטָּמֵא וְלַהֲדַר-הַפִּגּוּל,
   </sp>
   <sp>
    אֲשֶׁר לְאַבְּדָם עַם-יִשְׂרָאֵל צֻוָּה.
   </sp>
   <sp>
    בֶּן-מָוֶת הוּא!
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    עוֹד עֵדִים יֵשׁ.
   </sp>
   <sp>
    מן העם יוצא חַיָל ומתיצב לפני השופטים.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    מַה-תֵּדָע?
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    בַּהֲרֹס הַצָּבָא אֶל הַחוֹמָה, רִאשׁוֹן
   </sp>
   <sp>
    פָּרַצְתִּי אֶל הַמִּגְדָּל. שָׁם, בְּתָא,
   </sp>
   <sp>
    פְּרוּעַ-שֵׂעָר, עָמַד עַל הַקְּדֵשָׁה
   </sp>
   <sp>
    וּבְיָד אַמִּיצָה נוֹפֵף אֶת חֲנִיתוֹ
   </sp>
   <sp>
    לְהָגֵן בַּעֲדָהּ…
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    הוֹבִילוּהָ הֵנָּה.
   </sp>
   <sp>
    חַיָלים מובילים את רחב, לבושה בגדי-כהֻנתה הלבנים וצעיף יורד על ראשה.
   </sp>
   <sp>
    מִי אַתְּ?
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    הָיִיתִי קְדֵשָׁה לָאֲשֵׁרָה
   </sp>
   <sp>
    וּבַת לִירִיחוֹ.
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    אֶת אָחִינוּ עָכָן
   </sp>
   <sp>
    פִּתִּית לַמָּעַל.
   </sp>
   <sp>
    <speaker id="רחב">
     רחב
    </speaker>
   </sp>
   <sp>
    שֶׁקֶר! יַעַן בִּי הָאִישׁ
   </sp>
   <sp>
    אִם נִפְתָּה לִי.
   </sp>
   <sp>
    פינחס נותן אות להביא את עכן. החַיָלים מפתחים את אסוריו והוא מובל
לפני שופטיו.
   </sp>
   <sp>
    <speaker id="אלדד">
     אלדד
    </speaker>
    מורה על רחב
   </sp>
   <sp>
    תֶּן תּוֹדָה עַתָּה, עָכָן,
   </sp>
   <sp>
    וְאַל תָּשֵׂם דָּם עָלֵינוּ, דַּם-אָח נָקִי,
   </sp>
   <sp>
    הַאֱמֶת זֹאת הַשְּׁמוּעָה הִגִּיעַתְנוּ:
   </sp>
   <sp>
    בְּתָא סְגוּר-הַחוֹמָה, עַב-הַכְּתָלִים
   </sp>
   <sp>
    וַאֲטוּם-הַחַלּוֹנוֹת, חֶרֶשׁ הִצְפִּינַתְךָ
   </sp>
   <sp>
    וַתַּעַשׂ בִּלְהָטֶיהָ עַד הִתְבַּלְּעוּ
   </sp>
   <sp>
    בְךָ חוּשֶׁיךָ כֻּלָּם וְלֹא שָׁמַעְתָּ
   </sp>
   <sp>
    בִּמְשֹׁךְ הַיּוֹבֵל – וַתִּשָּׁאֵר אֶצְלָהּ?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    בְּתָא הַנִּשְׁקָף מִן הַחוֹמָה, בְּעַד
   </sp>
   <sp>
    חַלּוֹנוֹת פְּתוּחִים אֶל הַיַּרְדֵּן, בָּא
   </sp>
   <sp>
    לִי קוֹל הַשּׁוֹפָר, קוֹרֵא מִן הַמַּחֲנֶה
   </sp>
   <sp>
    וּמַבְהִיל בִּי לָשׁוּב – אֲנִי נִשְׁאָרְתִּי…
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    הַאִם לֹא קָסְמָה לְךָ וַתִּסְגֹּר פִּתְחָהּ,
   </sp>
   <sp>
    לְבִלְתִּי תֵת לְךָ לָצֵאת?
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    הִיא פָתְחָה דַלְתָּהּ,
   </sp>
   <sp>
    וְאִישׁ לֹא עָצַר בִּי מֵחֵיל-הָאוֹיֵב –
   </sp>
   <sp>
    אֲנִי נִשְׁאָרְתִּי…
   </sp>
   <sp>
    <speaker id="אלדד">
     אלדד
    </speaker>
    נבוך מעט, אל השופטים
   </sp>
   <sp>
    קָסְמָה לוֹ…
   </sp>
   <sp>
    <speaker id="עכן">
     עכן
    </speaker>
   </sp>
   <sp>
    בְּשֵׁם
   </sp>
   <sp>
    כָּל-קָדוֹשׁ לִי וְיָקָר פָּצְרָה בִי
   </sp>
   <sp>
    לַעֲזֹב הָעִיר בְּטֶרֶם עָבַר מוֹעֵד –
   </sp>
   <sp>
    אֲנִי נִשְׁאָרְתִּי.
   </sp>
   <sp>
    <speaker id="אלדד">
     אלדד
    </speaker>
   </sp>
   <sp>
    מַה-תַּרְשִׁיעַ, עָכָן,
   </sp>
   <sp>
    אֶת נַפְשְׁךָ וּלְבִלְתִּי הוֹעִיל לָהּ?
   </sp>
   <sp>
    <speaker id="עכן">
     עכן
    </speaker>
    עומד קשה-פנים לפני שופטיו ודבריו עזים
   </sp>
   <sp>
    מַדּוּעַ פָּנַי תִּשָּׂא פֹּה וַתַּחְפֹּץ
   </sp>
   <sp>
    לָגֹל עָלֶיהָ חֵטְא וְהִיא נְקִיָּה?
   </sp>
   <sp>
    הָאֱמֶת לְךָ אָמָרְתִּי…
   </sp>
   <sp>
    קרב לאט אל רחב ומֵרים את הצעיף מעל פניה החִורים
   </sp>
   <sp>
    אִם הִיא אָשְׁמָה,
   </sp>
   <sp>
    אָז אָשַׁם אֱלֹהִים בְּחָטְבוֹ זְרוֹעוֹת-
   </sp>
   <sp>
    הַשֵּׁן הָאֵלֶּה לָהּ וּבְנָסְכוֹ צַלְמָהּ,
   </sp>
   <sp>
    וּבְהַעֲלוֹתוֹ אֵשׁ הֲרַת-נִצָּחוֹן
   </sp>
   <sp>
    בְּעֵינֵי אִשָּׁה!… לִי תוֹצִיאוּ מִשְׁפָּט,
   </sp>
   <sp>
    לֹא לָהּ – נְקִיָּה הִיא…
   </sp>
   <sp>
    <speaker id="פינחס">
     פינחס
    </speaker>
    בקצף-קנאתו
   </sp>
   <sp>
    בַּשִּׁטִּים אִנָּה
   </sp>
   <sp>
    הָאֱלֹהִים לְיָדִי כְבָר לְקַנֵּא
   </sp>
   <sp>
    אֶת שְׁמוֹ בִּבְנוֹת-כְּנַעַן, טְמֵאוֹת-זִמָּה,
   </sp>
   <sp>
    בָּן יָקֹש לָנוּ צָר – אִם לֹא כְזִמְרִי,
   </sp>
   <sp>
    שֶׁזָּנָה שָׁם אֶת הַמִּדְיָנִית, עָכָן,
   </sp>
   <sp>
    וְאִם לֹא כְּכָזְבִּי רָחָב?… הַאֲפַגֵּר
   </sp>
   <sp>
    לִנְקֹם בָּם נִקְמַת אֱלֹהָי – לַמָּוֶת
   </sp>
   <sp>
    חָרַצְתִּי אֶת מִשְׁפָּטָם!
   </sp>
   <sp>
    <speaker id="עכן">
     עכן
    </speaker>
    מרים את ידו להשבע
   </sp>
   <sp>
    בְּשֵׁם הָאֵל –
   </sp>
   <sp>
    אֵל עַם-יִשְׂרָאֵל, לוֹ מִנְּעוּרַי עַד
   </sp>
   <sp>
    הַיּוֹם הַזֶּה עָבַדְתִּי – בִּשְׁמוֹ
   </sp>
   <sp>
    עָרַבְתִּי לָהּ חַיֶּיהָ…
   </sp>
   <sp>
    <speaker id="פינחס">
     פינחס
    </speaker>
    אש זרה מתלקחת בעיניו
   </sp>
   <sp>
    לֹא נְחַלֵּל
   </sp>
   <sp>
    אֶת שְׁמוֹ נִשְׁבַּעְתָּ בּוֹ – לְשִׁפְחַת בֵּיתִי
   </sp>
   <sp>
    אֲשִׂימָהּ.
   </sp>
   <sp>
    <speaker id="רחב">
     רחב
    </speaker>
    זקופת-גאון
   </sp>
   <sp>
    עוֹד לִי נִשְׁבַּע דְּרוֹר…
   </sp>
   <sp>
    <speaker id="פינחס">
     פינחס
    </speaker>
    מביט בעיני-זעם אל עכן.
   </sp>
   <sp>
    <speaker id="עכן">
     עכן
    </speaker>
    מביט רגע אל רחב ובקול עז
   </sp>
   <sp>
    נִשְׁבָּעְתִּי.
   </sp>
   <sp>
    <speaker id="פינחס">
     פינחס
    </speaker>
    אכול-קצף
   </sp>
   <sp>
    פַּעֲמַיִם שְׁמוֹ נָשָׂאתָ לְבַת-הַזִּמָּה,
   </sp>
   <sp>
    אֲשֶׁר לֹא יִשָּׂא אִישׁ אֶת שְׁמוֹ לַשָּׁוְא:
   </sp>
   <sp>
    אַךְ אֶחָד הוּא הַמָּוֶת – לֹא יִשָּׁנֶה
   </sp>
   <sp>
    לָאִישׁ פַּעֲמָיִם… מִשְׁפַּט-מָוֶת לָךָ.
   </sp>
   <sp>
    אל יהוֹשע
   </sp>
   <sp>
    הַשַּׂר, חֲרֹץ!
   </sp>
   <sp>
    <speaker id="יהוֹשֻע">
     יהוֹשֻע
    </speaker>
    קם וכל השופטים אחריו
   </sp>
   <sp>
    שִׂים כָּבוֹד, בְּנִי, לְאֵל
   </sp>
   <sp>
    יִשְׂרָאֵל וְתֶן-לוֹ תּוֹדָה.
   </sp>
   <sp>
    <speaker id="עכן">
     עכן
    </speaker>
    בקול רם, אשר ישמעו כל העם
   </sp>
   <sp>
    אָכֵן, עַמִּי,
   </sp>
   <sp>
    מָעַלְתִּי בָךְ: לִי יָקָר מִקְסַם-אָשְׁרִי
   </sp>
   <sp>
    מֵחָלְקִי בַז עִם אַחַי אוֹ הַחֲרִימִי
   </sp>
   <sp>
    לְאֵל-נִצְחוֹנִי עִיר לְקָרְבַּן-תּוֹדָה;
   </sp>
   <sp>
    וְאִם צָפַן אָשְׁרִי רוֹשׁ מִתַּחַת דִּבְשׁוֹ,
   </sp>
   <sp>
    עַל מַר-קֻבַּעְתָּהּ אַעַר אֶת הַכּוֹס
   </sp>
   <sp>
    וְלֹא אֵרָגֵן… אל השופטים עַתָּה חִרְצוּ מִשְׁפָּט.
   </sp>
   <sp>
    <speaker id="יהוֹשע">
     יהוֹשע
    </speaker>
   </sp>
   <sp>
    אֶת עַמּוֹ עָכַר וְיִכָּרֵת שְׁמוֹ
   </sp>
   <sp>
    מֵעַמּוֹ: רָגֹם אוֹתוֹ בָאֲבָנִים!
   </sp>
   <sp>
    בְּקֹדֶשׁ-אֱלֹהָיו הוּא מָעַל – אָהֳלוֹ
   </sp>
   <sp>
    וְצֹאנוֹ חֵרֶם לַאדֹנָי!
   </sp>
   <sp>
    <speaker id="עכן">
     עכן
    </speaker>
    שְלַו-רוח, אוחז ביד רחב
   </sp>
   <sp>
    וְהִיא
   </sp>
   <sp>
    מִשְׁפָּטָהּ מָה?
   </sp>
   <sp>
    <speaker id="פינחס">
     פינחס
    </speaker>
    אל החַיָלים
   </sp>
   <sp>
    הַפְרִידוּ אוֹתָם עָתָּה;
   </sp>
   <sp>
    מִחוּץ לַמַּחֲנֶה הוֹצִיאוּהוּ; כָּל
   </sp>
   <sp>
    הָעָם יְסַקֵּל אוֹתוֹ שָׁם… וְאוֹתָהּ
   </sp>
   <sp>
    אֶל אָהֳלִי תָבִיאוּ; שָׁם תִּשָּׁאֵר,
   </sp>
   <sp>
    כָּל בֵּיתִי לְפָנֶיהָ: דְּרוֹר לָהּ עָרָב…
   </sp>
   <sp>
    וּנְקִיִּים אָנוּ מִשְּׁבוּעָתוֹ זֹאת,
   </sp>
   <sp>
    וּבְרֹאשָׁהּ דָּמָהּ, אִם אֶת-בֵּיתִי תֵצֵא…
   </sp>
   <sp>
    הַקְּדֵשָׁה, זִכְרִי אֵלֶּה לָךְ…
   </sp>
   <sp>
    <speaker id="רחב">
     רחב
    </speaker>
    מתחננת לפניו
   </sp>
   <sp>
    הַכֹּהֵן,
   </sp>
   <sp>
    אִם יֵשׁ בְּכֹחֲךָ לְהָמִית אוֹתוֹ –
   </sp>
   <sp>
    לְהָקִים שְׁבוּעַת אֱלֹהִים: לָתֵת
   </sp>
   <sp>
    לִי דְרוֹר נִמְנָעְתָּ… אִם לֹא אַבְנֵי-טְחוֹן
   </sp>
   <sp>
    נָתַתָּ עַל צַוָּארִי פֹה – הַתֵּל,
   </sp>
   <sp>
    עָלָיו יִצָּבֵר שָׁם, מִחוּץ לַמַּחֲנֶה,
   </sp>
   <sp>
    כָּל-גַּרְעִין, רֶגֶב בּוֹ עַל שִׁכְמִי יָעִיק,
   </sp>
   <sp>
    וְרוּחוֹ זֶה הָעוֹלֶה לֵאלֹהִים
   </sp>
   <sp>
    לְנַפְשִׁי יִקְרָא, יַרְגִּיז לֵיל-מְנוּחָתִי…
   </sp>
   <sp>
    כורעת לפניו
   </sp>
   <sp>
    חֲמֹל עָלַי וּפְדֵה מִמָּוֶת אוֹתוֹ.
   </sp>
   <sp>
    <speaker id="פינחס">
     פינחס
    </speaker>
    עומד עליה כפוף מעט ופניו לוהטים מחשק זר
   </sp>
   <sp>
    הַמֵּת יִשָּׁכַח; עַל מַרְבַדֵּי-קֵדָר
   </sp>
   <sp>
    בְּבֵיתִי יִנְעַם לָךְ הַדְּרוֹר פִּי-שְׁנָיִם…
   </sp>
   <sp>
    זוקף את ראשו ומביט אל עכן
   </sp>
   <sp>
    אַךְ לִפְדּוֹת אוֹתוֹ עַתָּה – לֹא! חֵטְא-פְּלִילִים
   </sp>
   <sp>
    בְּדָם יִמָּחֶה.
   </sp>
   <sp>
    <speaker id="רחב">
     רחב
    </speaker>
    קמה מכּרוע וכובשת געל-נפשה מפני מבטי הכהן
החושקים; פונה אל עכן ומדברת חרש, לבלתי ישמעו השופטים
   </sp>
   <sp>
    כִּי אֲנַסֶּה, עָכָן –
   </sp>
   <sp>
    רַק זֹאת הַפַּעַם וְהִיא לִי הָאַחֲרוֹנָה –
   </sp>
   <sp>
    הִתְגָּרוֹת עוֹד בַּגֶּבֶר, לָשׂר אֵלָיו,
   </sp>
   <sp>
    כְּאָז בִּימֵי-נִצְחוֹנִי רַבֵּי-שִׁלְטוֹן…
   </sp>
   <sp>
    וְאִם לֹא אוּכַל לִפְדּוֹת אוֹתְ, נַעֲרִי,
   </sp>
   <sp>
    אָז אֶקֹּם חֶרְפַּת עָכָן מִידֵי שׁוֹפְטוֹ…
   </sp>
   <sp>
    נגשת שוב אל פינחס ואש עיניה תקדיח את דמו
   </sp>
   <sp>
    וּרְאֵה, הַכֹּהֵן, אֵיךְ בְּאָהָלְךָ אֶשְׁלַו,
   </sp>
   <sp>
    וְכָל-אֶבֶן, יַדּוּ בוֹ, גַּם אוֹתִי תִפְצָע,
   </sp>
   <sp>
    עַד יָזוּב דָּם עַל צְחוֹר חַמּוּקֵי-בְשָׂרִי…
   </sp>
   <sp>
    חושפת מהר את כתפה ושדה.
   </sp>
   <sp>
    <speaker id="פינחס">
     פינחס
    </speaker>
    אחוז מצוּקת-עגבה
   </sp>
   <sp>
    תַּמְרוּקִים יֵשׁ בְּבֵיתִי לָסוּךְ בְּשָׂרֵךְ,
   </sp>
   <sp>
    וְשִׁפְחוֹת אַרְצֵךְ אוֹתָךְ תְּשָׁרֵתְנָה…
   </sp>
   <sp>
    מבליג על תשוקתו רגע ומביט במבוכה על הנאספים… בקול רם, כמתנצל
   </sp>
   <sp>
    הֲלֹא כָל-אֵלֶּה עָכָן נִשְׁבַּע לָךְ…
   </sp>
   <sp>
    <speaker id="רחב">
     רחב
    </speaker>
    מתעלפת שוב בצעיף, בבוז-נצחון
   </sp>
   <sp>
    לֹא נִשְׁבַּע לִי – אַךְ אַתָּה לִי הִבְטַחְתָּם:
   </sp>
   <sp>
    כִּי דַע, יָקשְׁתִּי לְךְ, הַכֹּהֵן, גַּם
   </sp>
   <sp>
    נִלְכַּדְתָּ, וְאִם לֹא אֵלֶּה פֹה, חֵי רֹאשִׁי,
   </sp>
   <sp>
    בִּמְחִיר זֶה בְשָׂרִי, יָפְיִי זֶה הַטָּמֵא
   </sp>
   <sp>
    אֵת חַיֵּי עָכָן מִמְּךְ קָנִיתִי…
   </sp>
   <sp>
    <speaker id="פינחס">
     פינחס
    </speaker>
    אכוּל כעס-בָּשתּוֹ
   </sp>
   <sp>
    בְּנַפְשֵׁךְ זֹאת דִּבַּרְתְּ, הַזּוֹנָה…
   </sp>
   <sp>
    אל החַיָלים
   </sp>
   <sp>
    וְאַתֶּם
   </sp>
   <sp>
    לְמָה תְחַכּוּ?… מַהֲרוּ אֶת הַבּוֹגֵד
   </sp>
   <sp>
    וַעֲשׂוּ כַאֲשֶׁר צֻוֵּיתֶם: רָגֹם אוֹתוֹ!…
   </sp>
   <sp>
    החַיָלים סובבים את עכן להובילו.
   </sp>
   <sp>
    <speaker id="עכן">
     עכן
    </speaker>
    שקט, אך לעג מר מחלחל בדבריו
   </sp>
   <sp>
    יָדַעְתִּי, כֹּהֵן, רָגְזְךָ וְאֵגֶל-
   </sp>
   <sp>
    פְּתָנִים מַר אֶל כּוֹס קְדֻשָּׁתְךָ אַרְעִיף:
   </sp>
   <sp>
    בִּפְגֹעַ בִּי הָאֶבֶן הָרִאשׁוֹנָה,
   </sp>
   <sp>
    לְטִיפַת רָחָב אֶזְכֹּר, רֹךְ אֶזְרוֹעָהּ;
   </sp>
   <sp>
    הַשְּׁנִיָּה פֹּה אֶל חָזִי כִּי-תִקָּלַע,
   </sp>
   <sp>
    וּמַעְיַן-אַהֲבָה רַב לִקְרָאתָהּ תַּז,
   </sp>
   <sp>
    הַשְּׁלִישִׁית כִּי קָדְקֳדִי תִמְחַץ, שְׂפָתַי
   </sp>
   <sp>
    שֵׁם רָחָב דֹּם תִּלְחַשְׁנָה וְאֶת שֵׁם אֵלִי – –
   </sp>
   <sp>
    חֲיִי בְשָׁלוֹם!… צַר בְּאֹהֶל כֹּהֵן,
   </sp>
   <sp>
    אַךְ גְּדוֹלוֹת כַּנְפֵי אֵל-יִשְׂרָאֵל, אֵל-
   </sp>
   <sp>
    הַמִּדְבָּר, לוֹ עָרַגְתְּ…
   </sp>
   <sp>
    פינחס נותן אות לחַיָלים והם מוציאים את עכן מן החצר.
   </sp>
   <sp>
    <speaker id="רחב">
     רחב
    </speaker>
    מביטה אחריו
   </sp>
   <sp>
    בִּבְנוֹת-יְרִיחוֹ
   </sp>
   <sp>
    לֹא הָיְתָה אַחַת יוֹנְקָה צוּף-אֲדָמוֹת
   </sp>
   <sp>
    כְּרָחָב, לֹא הִשְׂפִּיקוּ לָהּ תַּעֲנוּגֵי
   </sp>
   <sp>
    כָּל עִיר-הַתְּמָרִים וְכוֹסָהּ חָסְרָה מִזְגָּהּ,
   </sp>
   <sp>
    כִּי כָמְהָה נַפְשָׁהּ שָׁם מֵהֵיכְלֵי-גָזִית
   </sp>
   <sp>
    לְפֶלֶא רַב-הָעֹז וַעֲצוּם-הַזְּרוֹעוֹת…
   </sp>
   <sp>
    עַד עָכָן בָּא, וַיְהִי לִי זֶה הַלֵּיל
   </sp>
   <sp>
    הַקֵּץ לְיוֹם-שְׁרִירוּתִי, וְזֶה הַיּוֹם
   </sp>
   <sp>
    שָׂם גְּבוּל לְמֶרְחַק-חַיָּי…
   </sp>
   <sp>
    נדַמָה רגע. פונה אל העם הנאסף בחצר
   </sp>
   <sp>
    אִם לֹא יֵשׁ
   </sp>
   <sp>
    וְנִשְׁאֲרָה לְעָכָן עוֹד אֵם זְקֵנָה,
   </sp>
   <sp>
    וְאֶהְיֶה לָהּ לְבַת לְנַחֵם נַפְשָׁהּ
   </sp>
   <sp>
    עַל בְּנָהּ, הָעַז בְּאֶחָיו וְהַגִּבּוֹר
   </sp>
   <sp>
    בְּכוֹבְשֵׁי יְרִיחוֹ: אוֹתִי, לְבִיאַת-עֻזָּהּ…
   </sp>
   <sp>
    מתרחקת לאט ונתקלת בשובך-היונים ההרוס. אפרוחי-תורים מתפלשים
באפר. היא מרימה את האפרוחים, יושבת על השובך ומלטפת אותם
   </sp>
   <sp>
    סְפוּנַת-אֶרֶז הָיְתָה אֲרֻבַּתְכֶם
   </sp>
   <sp>
    בְּמִקְדַּשׁ-הָאֲשֵׁרָה, שָׁם נוֹלַדְתֶּם,
   </sp>
   <sp>
    שָׁם תְּרוּמַת רֵאשִׁית-דָּגָן וַעֲדָשִׁים
   </sp>
   <sp>
    נְשֵׁי כְנַעַן, שְׁכוּלוֹת פְּרִי-הַבָּטֶן,
   </sp>
   <sp>
    לָכֶם הֵבִיאוּ לִרְצוֹת פְּנֵי הָאֵלָה;
   </sp>
   <sp>
    וִידֵי קְדֵשׁוֹת רַכּוֹת, נוֹטְפוֹת-קְטֹרֶת,
   </sp>
   <sp>
    שָׁם סִלְסְלוּ אֶת אַרְגְּמַן מֻרְאַתְכֶם…
   </sp>
   <sp>
    כְּמוֹכֶם עַתָּה נָדְדָה הָאֵלָה
   </sp>
   <sp>
    וְנָטוּשׁ קִנָּהּ – יְתוֹמֶיהָ אָנוּ,
   </sp>
   <sp>
    וּשְׁבוּיִם פֹּה בְיַד אֵל זָר וְנוֹקֵם…
   </sp>
   <sp>
    נושקת לאפרוחים וכֻלה קופאת על אבלה. חַיָלים רבים באים דחופים
   </sp>
   <sp>
    מעברי החצר. האחד נגש לפני יהושע
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    הַשַּׂר, אֶת עַי לָכָדְנוּ… קָשֶׁה הָיָה
   </sp>
   <sp>
    הַקְּרָב וּבְחֵרֶף-נֶפֶשׁ נִלְחֲמוּ
   </sp>
   <sp>
    גִבּוֹרֵי עָי… הָעִיר שָׂרָפְנוּ.
   </sp>
   <sp>
    <speaker id="יהוֹשע">
     יהוֹשע
    </speaker>
    מבליג על התרגשותו לבשׂורה
   </sp>
   <sp>
    רַבּוֹת
   </sp>
   <sp>
    עוֹד נִשְׁאֲרוּ הֶעָרִים, מִן הַיַּרְדֵּן
   </sp>
   <sp>
    עַד יָם הַגָּדוֹל שָׁם וְעַד הַלְּבָנוֹן,
   </sp>
   <sp>
    גַּם פַּחַד-אֵל עַל כָּל הַגּוֹיִם נָפַל,
   </sp>
   <sp>
    וּבְטֶרֶם יִמְצְאוּ אֶת-נַפְשָׁם עַתָּה
   </sp>
   <sp>
    לִכְרוֹת בֵּינֵיהֶם בְּרִית, אַל נִתְמַהְמֵהַּ
   </sp>
   <sp>
    וְנִלְכֹּד אֶת-עָרֵיהֶם; הָרִאשׁוֹנָה
   </sp>
   <sp>
    הִיא גִבְעוֹן לָנוּ עָתָּה.
   </sp>
   <sp>
    <speaker id="חיל שני">
     חיל שני
    </speaker>
    נדחף
   </sp>
   <sp>
    צִירִים בָּאוּ.
   </sp>
   <sp>
    <speaker id="יהושע">
     יהושע
    </speaker>
   </sp>
   <sp>
    מִי הֵמָּה אֵלֶּה?… אִם כְּעַם הָאָרֶץ
   </sp>
   <sp>
    יֵרָאוּ – תִּפְשׂוּם חַיִּים: מְרַגְּלִים הֵם…
   </sp>
   <sp>
    אַךְ אִם מֵאֶרֶץ זָרָה, לֹא מִכְּנַעַן,
   </sp>
   <sp>
    אֵלֵינוּ שֻׁלְּחוּ פֹה – לְשָׁלוֹם בָּאוּ.
   </sp>
   <sp>
    <speaker id="החיל">
     החיל
    </speaker>
   </sp>
   <sp>
    מִדֶּרֶךְ רְחוֹקָה בָאִים הֵם אֵלֵינוּ:
   </sp>
   <sp>
    בִּגְדֵיהֶם הַמְטֻלָּאִים וְנַעֲלֵיהֶם
   </sp>
   <sp>
    הַבָּלוֹת כֹּה תָעֵדְנָה.
   </sp>
   <sp>
    <speaker id="יהושע">
     יהושע
    </speaker>
   </sp>
   <sp>
    טוֹב, יִגָּשׁוּ.
   </sp>
   <sp>
    צירי גבעון, מתחפשים, באים לפני יהושע.
   </sp>
   <sp>
    מֵאֵיזוֹ אֶרֶץ אַתֶּם?
   </sp>
   <sp>
    <speaker id="ציר גבעון">
     ציר גבעון
    </speaker>
    אותו שבעלילה הראשונה, בגדיו קרועים
ובלים ואבק-דרכים רב מכסה את פניו ואת שחור-זקנו.
   </sp>
   <sp>
    רְחוֹקָה מְאֹד
   </sp>
   <sp>
    אַרְצֵנוּ, אַךְ כְּאַיִן הוּא הַדֶּרֶךְ
   </sp>
   <sp>
    לְנִשְׁרֵי סִין וּשְׂנִיר, שֶׁבִּשְּׂרוּ לָנוּ,
   </sp>
   <sp>
    אֲשֶׁר עֲשִׂיתֶם לְמַלְכֵי הָאֱמוֹרִי,
   </sp>
   <sp>
    מִגְּבוּל הָאַרְנוֹן עַד הַגִּלְעָד…
   </sp>
   <sp>
    <speaker id="יהושע">
     יהושע
    </speaker>
   </sp>
   <sp>
    מָה
   </sp>
   <sp>
    הָאוֹת, כִּי לֹא בְקִרְבִּי תֵשֵׁב?
   </sp>
   <sp>
    <speaker id="הציר">
     הציר
    </speaker>
    פותח את שׂקו
   </sp>
   <sp>
    הִנֵּה
   </sp>
   <sp>
    לַחְמֵנוּ זֶה עוֹד חַם לָקַחְנוּ אוֹתוֹ,
   </sp>
   <sp>
    וְעַתָּה יָבֵשׁ הוּא וְנָקֹד… אֵלֶּה
   </sp>
   <sp>
    הַנֹּאדוֹת, רַכֵּי-עוֹר מִלֵּאנוּם יַיִן,
   </sp>
   <sp>
    וְעַתָּה עָבְשׁוּ, צְמוּקֵי חוֹל וְשָׁרָב;
   </sp>
   <sp>
    לֹא יוֹם וְלֹא שָׁבוּעַ אֶחָד עָבְרוּ
   </sp>
   <sp>
    מִיּוֹם אֲשֶׁר יָצָאנוּ אֶל הַיַּרְדֵּן,
   </sp>
   <sp>
    כִּדְבַר זְקֵנֵינוּ לָנוּ: לְכוּ לִקְרָאתָם
   </sp>
   <sp>
    וּמִנְחָה קְחוּ בְיֶדְכֶם וְכֹה תֹאמֵרוּ:
   </sp>
   <sp>
    מֵאֶרֶץ שִׁיחוֹר עַד כִּנֶּרֶת כְּחֻלָּה,
   </sp>
   <sp>
    מִפִּי כָל אָרְחוֹת-דְּדָן וְרוֹעֵי-בָשָׁן,
   </sp>
   <sp>
    שָׁמַעְנוּ שֵׁמַע אֱלֹהֵי יִשְׂרָאֵל
   </sp>
   <sp>
    וְרַבּוֹת נִפְלְאוֹתָיו, לְעַמּוֹ הֶרְאָה –
   </sp>
   <sp>
    וַנָּבֹא לִכְרֹת לָכֶם בְּרִית, לְבִלְתִּי
   </sp>
   <sp>
    תִּתְגָּרוּ בָנוּ קְרָב וְשָׁלוֹם יִהְיֶה
   </sp>
   <sp>
    בֵינֵינוּ.
   </sp>
   <sp>
    <speaker id="יהושע">
     יהושע
    </speaker>
    פונה אל הזקנים והשופטים
   </sp>
   <sp>
    אִם בֶּאֱמֶת לֹא מִבְּנֵי
   </sp>
   <sp>
    הַכְּנַעֲנִים הֵם וְכֵנִים דִּבְרֵי-שְׁלוֹמָם –
   </sp>
   <sp>
    הֲנִכְרֹת בְּרִית לָהֶם?
   </sp>
   <sp>
    <speaker id="אחד הזקנים">
     אחד הזקנים
    </speaker>
   </sp>
   <sp>
    גַּם בִּלְעֲדֵיהֶם
   </sp>
   <sp>
    אוֹיְבֵינוּ רַבִּים וּמִלְחָמָה לָנוּ
   </sp>
   <sp>
    עִם כָּל-הָהָר בְּמַעֲרַב-יַרְדֵּן וְעִם
   </sp>
   <sp>
    הַשְּׁפֵלָה וּבְכָל חוֹף-הַיָּם…
   </sp>
   <sp>
    <speaker id="פינחס">
     פינחס
    </speaker>
    מהַסו
   </sp>
   <sp>
    כָּהֵמָּה
   </sp>
   <sp>
    פִּי-שְׁלשָׁה אִם עֲלֵיהֶם נוֹסִיף וּבְכָל
   </sp>
   <sp>
    הָאָרֶץ, הֲיִפָּלֵא מֵאֱלֹהִים
   </sp>
   <sp>
    לְתִתָּם לְפָנֵינוּ? וְאִם כְּחוֹל
   </sp>
   <sp>
    הַיָּם יִתְאַסְּפוּ כֻלָּם פֹּה, הֲיִמְצָא
   </sp>
   <sp>
    לָהֶם פָּרָשִׁים, סוּס וָרֶכֶב, לָשׂר
   </sp>
   <sp>
    לָאֵל הַנִּלְחָם לָנוּ?
   </sp>
   <sp>
    <speaker id="הציר">
     הציר
    </speaker>
    מוציא מהשׂקים ציד-דרך רב ומנחות רבות
   </sp>
   <sp>
    מַס נְשַׁלֵּם
   </sp>
   <sp>
    בַּדָּגָן וּבַיַּיִן, עַד אֲשֶׁר
   </sp>
   <sp>
    יָנִיחַ לָכֶם אֱלֹהִים מִכָּל
   </sp>
   <sp>
    אוֹיְבֵיכֶם סָבִיב.
   </sp>
   <sp>
    <speaker id="אחד השופטים">
     אחד השופטים
    </speaker>
   </sp>
   <sp>
    עוֹד דַּרְכֵּנוּ רַב…
   </sp>
   <sp>
    וּמִי בָעַמִּים אֶת-מַחֲנֵנוּ קִדֵּם
   </sp>
   <sp>
    בַּלֶּחֶם וּבַמַּיִם, כִּי עָיָפְנוּ?
   </sp>
   <sp>
    כִּי יֵשׁ גַּם מֵי-הַבְּאֵר מִמֶּנּוּ מָנְעוּ,
   </sp>
   <sp>
    וּבְכֶסֶף מָלֵא לֹא הִשְׁבִּירוּ אֹכֶל.
   </sp>
   <sp>
    <speaker id="פינחס">
     פינחס
    </speaker>
   </sp>
   <sp>
    מִצּוּר-הַמִּדְבָּר הִזִּיל אֵל הַמָּיִם,
   </sp>
   <sp>
    מִקְּצוֹת-הַיָּם לַשְּׂלָו הוּא קָרָא – מָן
   </sp>
   <sp>
    כְּטַל-שָׁמַיִם הִרְעִיף – הָהּ, עַם רוֹגְנִים!
   </sp>
   <sp>
    הַתְשׁוּעַת-אֵל בְּמִשְׁעַן-גּוֹי תָּמִירוּ?
   </sp>
   <sp>
    אֵין חֵלֶק לָמוֹ בֵאלֹהֵי יִשְׂרָאֵל…
   </sp>
   <sp>
    <speaker id="מידד">
     מידד
    </speaker>
    מתיצב בין פינחס והעם, ובקול חוצב-להבות.
   </sp>
   <sp>
    וְאִם בָּחַר בָּנוּ אֵל, הַאִם לֹא צִוָּה
   </sp>
   <sp>
    לַנָּכְרִי וְלַגֵּר אֶת-מִשְׁפַּט-צִדְקוֹ?…
   </sp>
   <sp>
    רחב מתנערת לאט לאט מקפאונה ומקשיבה קשב רב לדברי מידד.
   </sp>
   <sp>
    וְאִם לֹא אֱלֹהֵי כָל-גּוֹי וָאָרֶץ
   </sp>
   <sp>
    הוּא אֵל יִשְׂרָאֵל, שׁוֹפֵט-כֹּל, אֲשֶׁר
   </sp>
   <sp>
    אֶת-רַחֲמָיו מָשַׁךְ גַּם עַל קַן-צִפֳּרִים,
   </sp>
   <sp>
    רחב מאמצת את האפרוחים אל חזה ועיניה אורו.
   </sp>
   <sp>
    וְעַל שׁוֹר אוֹיִבְךָ – כִּי בִשְׁמוֹ תַקְדִּישׁוּ
   </sp>
   <sp>
    כָּל-שׁוֹפֵךְ דַּם-הַנָּכְרִי; וְאִם מִפִּיו
   </sp>
   <sp>
    לֹא צִוָּה לָנוּ משֶׁה נְבִיאוֹ לְשַׁלַּח
   </sp>
   <sp>
    לַחָפְשִׁי אֶת כָּל-שְׁבוּיַת-קְרָב, אֲשֶׁר
   </sp>
   <sp>
    עִנִּיתָ, וְלֹא תִתְעַמֵּר בָּהּ…
   </sp>
   <sp>
    רחב קמה זקופה ונגשת לאט אל מידד, כמבקשת מחסה אצלו.
   </sp>
   <sp>
    הַאִם
   </sp>
   <sp>
    רַק זֶה הָאָרוֹן וְהַלּוּחוֹת הוֹרִישׁ
   </sp>
   <sp>
    בֶּן-עַמְרָם לָנוּ?…
   </sp>
   <sp>
    פונה מזרחה ושולח ידו אל הררי-מואב, שטופי השמש העולה.
   </sp>
   <sp>
    שְׂאוּ עֵינֵיכֶם קֵדְמָה:
   </sp>
   <sp>
    הַאִם לֹא תִרְאוּ אוֹתוֹ שָׁם בְּהֹר-
   </sp>
   <sp>
    הָהָר, עַל פִּסְגַּת-הָעֲבָרִים, וְאִם
   </sp>
   <sp>
    לֹא תִשְׁמְעוּ קוֹל-צַוּוֹ: וְאָהַבְתָּ
   </sp>
   <sp>
    לַגֵּר כָּמוֹךָ!…
   </sp>
   <sp>
    פונה אל הזקנים והשופטים ואל הגבעונים
   </sp>
   <sp>
    כִּרְתוּ בְרִית!
   </sp>
   <sp>
    <speaker id="כֻּלם">
     כֻּלם
    </speaker>
   </sp>
   <sp>
    נִשְׁבָּעְנוּ!
   </sp>
   <sp>
    הולכים ויוצאים את החצר, רק מידד נשאר עוד על מקומו, עיניו מביטות
מזרחה וידו נטויה אל הר-העברים. מאחריו, קפואת-רְתֵת, עומדת רחב.
הכהן המצרי בא ונצב אצל רחב.
   </sp>
   <sp>
    <speaker id="הכהן המצרי">
     הכהן המצרי
    </speaker>
    בקול-תמרורים מלא עלבון-עולם
   </sp>
   <sp>
    הֲזֹאת יְרִיחוֹ, רָחָב זֹאת – וּמִי
   </sp>
   <sp>
    יְכַפֵּר, מִי יְשַׁלֵּם בְּעַד כָּל-אֵלֶּה,
   </sp>
   <sp>
    וְאֵי הַגְּבוּל וְאֵי הַגְּמוּל?…
   </sp>
   <sp>
    רחב זקופת גאונה מאז, פונה אליו וידה נטויה לעֵבר יד
   </sp>
   <sp>
    <speaker id="מידד">
     מידד
    </speaker>
    ; בקול עצום-האמונה
   </sp>
   <sp>
    שָׁם!…
   </sp>
   <sp>
    הכהן צופה כמעט רגע לעבר ההרים מזרחה, ועד מהרה פונה ומביט שוב
ברחב, הקורנת לעין השמש בלבושה הלבן: סמל חיים גאים-רעננים
על-פני שממות-חרבן… עוית שׂפק-נצחים מקדירה את פיו, ונשען על
מקלו המעֻקל, מקל-החרטֻמים, בצעדים מדוּדים-חרישים, לקצב דממת-
הקדש השוררת בחצר-המקדש, הוא הולך מערבה…
   </sp>
   <sp>
    כסלו – אדר תרפ"ג.
   </sp>
  </body>
 </text>
</TEI>